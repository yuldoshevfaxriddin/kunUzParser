[{"image": "https://storage.kun.uz/source/thumbnails/_medium/10/iw-gIVk91j6jKeGcsM3WpRcJt_MSH1KI_medium.jpg", "meta-data": "21:04 / 05.04.2024", "original-url": "https://kun.uz/news/2024/04/05/harbiy-vazirning-asal-oyi-sabab-atom-bombasidan-omon-qolgan-shahar-kioto-haqida", "tittle": "Harbiy vazirning asal oyi sabab atom bombasidan omon qolgan shahar \u2013 Kioto haqida", "content": "\n1945 yilda AQSh hukumati Yaponiyaning qaysi shaharlari ustiga atom bomba tashlashni muhokama qilardi. Ro\u2018yxatda Kioto shahri ham bo\u2018lgan. Ammo harbiy vazir Henri Lyuis Stimson Kiotoni ro\u2018yxatdan chiqarib tashlashga urinadi va bunga erishadi. Chunki u bir paytlar o\u2018zining asal oyini shu shaharda o\u2018tkazgan edi \u2013 shirin xotiralari Kioto bilan bog\u2018liq edi. Kun.uz ijodiy jamoasi Yaponiyaga safari davomida Kiotoda ham bo\u2018ldi va shahar bo\u2018ylab sayr qildi.\n\nKioto \u2013 sayyohlar eng ko\u2018p boradigan, tarixiy va chiroyli shaharlardan biri. Aholisi \u2013 1,5 million kishi atrofida. Kioto 794 yildan 1869 yilgacha Yaponiya poytaxti bo\u2018lgan.\nQadimda bu yerlar botqoqliklardan iborat bo\u2018lgani va tabiiy resurslari kam bo\u2018lgani uchun odam kam yashagan. Faqat VII asrga kelib Xitoy zodagonlaridan biri bu yerga kelib, o\u2018z qarorgohini qurgan, irrigatsiya ishlarini olib borgan, ipakchilik va to\u2018qimachilikni yo\u2018lga qo\u2018ygan.\nVIII asrga kelib imperator Kammu Yaponiya poytaxtini Nara shahridan ko\u2018chirishni istab qoladi. Ba\u2019zi urinishlardan so\u2018ng u poytaxtni aynan mana shu yerda quradi. Avvaliga shahar Xeyan deb nomlandi, keyin esa \u2013 Kioto nomini oladi. \u00a0\nTo\u2018g\u2018ri to\u2018rtburchak shaklida qurilgan shaharda shimoldan janubga 10 ta ko\u2018cha, g\u2018arbdan sharqqa qarab 11 ta ko\u2018cha qurilgan. Shimoliy tomonda imperator qarorgohi joylashgan. Shaharning bir qismida boy zodagonlar, ikkinchi qismida esa kambag\u2018allar va hunarmandlar yashashgan.\nShaharga mamlakatning deyarli barcha chekkalaridan o\u2018qimishli kishilar kelib joylasha boshlagan va aynan ular shaharda yuqori madaniyatni shakllantirgan, adabiyot durdonalari yaratilgan.\nShahar bir necha bor yonib ketgan va qaytadan qurilgan, shu sababli qadimiy uylar saqlanib qolmagan.\nKo\u2018p notinch davrlarni boshidan kechirgan, qo\u2018ldan qo\u2018lga o\u2018tgan va bir necha bor buzilgan Kioto nihoyat XVI asrda yirik harbiy qo\u2018mondon Oda Nobunaga qo\u2018liga o\u2018tganidan keyin yana tiklanadi. Shahar yana gullab-yashnay boshlaydi.\nKiotoning nufuzi bir ortib, bir tushgani bilan u poytaxt maqomini saqlab turavergan.\nXVII\u2013XIX asrlarda Kioto mamlakatning eng boy shaharlaridan biri bo\u2018lib turadi. Bu davrda Kiotoga xos an\u2019anaviy hunarmandchilik shakllanadi, masalan, shaharning Nasidzin degan joyida ipakchilik rivojlangan, chinni, laklangan idishlar, bo\u2018yalgan paxta tayyorlangan. Shahar aholisi bu paytda 400 ming kishini tashkil etgan.\n1868 yilda Meydzi islohotlari doirasida yangi imperator poytaxtni Kiotodan Edo shahriga o\u2018tkazishga qaror qiladi va Edo Tokio nomini oladi. Imperator o\u2018sha yerga ko\u2018chib o\u2018tadi va Kioto o\u2018zining ming yillik poytaxt maqomidan ayriladi.\nIkkinchi jahon urushi paytida amerikaliklar Yaponiya hududini atom bombalari bilan bombalashga qaror qilishdi va yakson qilinadigan shaharlar qatoriga Kiotoni ham kiritishadi.\nBu qarorga AQSh harbiy vaziri Henri Stimson qarshi chiqadi, chunki u bir paytlar o\u2018zining asal oyini shu shaharda o\u2018tkazgan edi. U \u00abKioto yaponlarning qadimiy poytaxti, kolossal madaniy va diniy ahamiyatga egaligi\u00bb, bu qadimiy shaharni yakson etish AQSh obro\u2018siga putur yetkazishini aytadi. U dastlab qarshilikka uchraydi, ammo masalani o\u2018sha vaqtdagi prezident Harri Trumenga olib chiqadi hamda uni ko\u2018ndiradi \u2013 Kioto bombalanmaydigan bo\u2018ladi.\nBugungi kunga kelib Kioto Yaponiyaning eng ommabop turistik shaharlaridan biriga aylangan.\nShokir Sharipov\n\n\n\n\n"}, {"image": "https://storage.kun.uz/source/thumbnails/_medium/10/y_wr5DIFkyz6R054ECcHMOoRURf8a4i9_medium.jpg", "meta-data": "19:55 / 02.04.2024", "original-url": "https://kun.uz/news/2024/04/02/turkiya-demokratiyasi-ishlayapti-bu-turkiy-dunyo-uchun-yaxshi-namuna", "tittle": "Turkiya demokratiyasi ishlayapti. Bu \u2013 turkiy dunyo uchun yaxshi namuna", "content": "\nYakshanba kungi saylovlar Turkiya nafaqat qonunda, balki amalda va tarixiy tajribaga ko\u2018ra ham ancha demokratik davlat ekanini yana bir bor isbotladi. Xalqning irodasi amalga oshyapti: odamlar istagan siyosatchilar hokimiyatga kelyapti va mustahkamlanyapti yoki aksincha, ishonchni yo\u2018qotgan partiyalar va ularning vakillari hokimiyatdan uzoqlashyapti. \nO\u2018tgan yakshanbada Turkiyada munitsipal saylovlar bo\u2018lib o\u2018tdi. Unda shaharlar, tumanlar va viloyatlar hokimlari hamda deputatlari saylandi. Turkiyada davlat boshqaruvining barcha bo\u2018g\u2018inlari xalq irodasiga bog\u2018langan \u2013 saylovlar orqali shakllantiriladi.\nO\u2018tgan 2023 yilda prezidentlik saylovlari bo\u2018ldi va ancha vaqtdan beri birinchi marta Erdo\u2018g\u2018an birinchi turdayoq yuta olmadi. Va ikkinchi turda, o\u2018z muxolifi Qilichdoro\u2018g\u2018lini 5 foizlik farq bilan yenga oldi.\nTurkiya parlamenti 600 deputatdan iborat. Buyuk Millat Majlisini muxolifatsiz, muqobil qarashlar va tanqidlarsiz tasavvur qilish qiyin. Turkiyada bugun jami ro\u2018yxatdan o\u2018tgan siyosiy partiyalar soni 122 dan oshgan. Har yili bir nechta yangi partiyalar tuziladi va ro\u2018yxatdan o\u2018tadi. Siyosiy plyuralizm \u2013 Turkiya siyosiy hayotiga to\u2018liq kirib borgan demokratik institut hisoblanadi.\nKechagi munitsipal saylovlar natijalari Erdo\u2018g\u2018an va uning partiyasi hisoblanmish \u201cAdolat va taraqqiyot\u201d partiyasi uchun juda salbiy bo\u2018ldi. Erdo\u2018g\u2018an va uning partiyasi Turkiyadagi 64 foiz munitsipalitetlarni, mahalliy hokimiyatlarni qo\u2018ldan boy berdi. Bu 64 foiz munitsipalitetlarga Turkiya iqtisodiy ulushining 80 foizi to\u2018g\u2018ri keladi.\nQiyoslash uchun, 2019 yilgi munitsipal saylovlarda \u201cAdolat va taraqqiyot\u201d partiyasi hamda ushbu partiyaning ittifoqchilari birgalikda 44 foiz ovoz olishgan edi. Bu safar esa 35 foiz ovoz olishdi. Muxolifatdagi Xalq respublikachilar partiyasi esa 2019 yilda 30 foiz ovoz to\u2018plagan edi, kechagi saylovlarda bu ulush 37 foizga ko\u2018tarildi.\nIstanbul \u2013 Turkiyaning eng yirik shahri, iqtisodiy va madaniy markazi, sobiq poytaxt. Erdo\u2018g\u2018an 2019 yildayoq Istanbul va Anqara hokimiyatlarini qo\u2018ldan boy bergan edi. Kechagi saylovlarda ushbu yirik shaharlarda muxolif siyosatchilar yanada kattaroq ovoz bilan mustahkamlandi. Erdo\u2018g\u2018an tarafdori Murod Qurum kattaroq foizlar bilan yutqazishdi.\nIstanbul \u2013 Turkiyadagi siyosiy o\u2018zgarishlarni anglash uchun muhim shahar. Birgina Istanbulning budjeti 16 milliard dollarni tashkil qiladi, davlat yalpi ichki mahsulotining salkam uchdan biri Istanbul va uning atrofida ishlab chiqiladi. 1994 yilda Erdo\u2018g\u2018an o\u2018zining katta siyosiy karerasini Istanbulda boshlagan edi. Bugun Erdo\u2018g\u2018an va uning partiyasi Istanbul va boshqa yirik shaharlarda yutqazib qo\u2018yishdi.\nXo\u2018sh, nega turklarning Erdo\u2018g\u2018anga, \u201cAdolat va taraqqiyot\u201d partiyasiga ishonchi pasaydi? Buning sabablari ko\u2018p. Pandemiyadan keyingi iqtisodiy vaziyat tez va sifatli o\u2018nglanmadi. Aksincha, keyingi 5-6 yilda turk lirasi juda katta tezlikda qadrsizlanmoqda. Suriya va Iroq urushi sababli Turkiyada qochqinlar soni oshib ketdi. Qolaversa, Erdo\u2018g\u2018anning geosiyosiy mustaqillikka intilishi dunyoning moliyaviy markazlari tomonidan Turkiyaga nisbatan yashirin bosimlarga ham sabab bo\u2018ldi.\nLekin, eng asosiysi \u2013 bu ijtimoiy psixologiya. Siyosiy liderlar qanchalik malakali bo\u2018lmasin, jamiyatning ehtiyoji va qarashlari o\u2018sib, o\u2018zgarib boradi. Demokratiya \u2013 o\u2018zgarishlarni eng tez va samarali rasmiylashtiradigan vosita hisoblanadi. Turkiya nafaqat qonunda, balki amalda va tarixiy tajribaga ko\u2018ra ham, ancha demokratik davlat ekanini isbotladi. Turkiya demokratiyasi ishlayapti. Xalqning irodasi amalga oshyapti, odamlar istagan siyosatchilar hokimiyatga kelyapti va mustahkamlanyapti, yoki aksincha, xalqning ishonchi pasaygan siyosiy partiyalar va ularning vakillari hokimiyatdan uzoqlashyapti.\nTurkiya demokratiyasi turkiy davlatlar uchun juda yaxshi o\u2018rnak va misol bo\u2018la oladi.\nDunyoda mustaqil oltita turkiy davlat mavjud. Bu \u2013 Turkiyadan tashqari, O\u2018zbekiston, Qozog\u2018iston, Qirg\u2018iziston, Turkmaniston va Ozarbayjon. Garchi konstitutsiyalarga ko\u2018ra barcha turkiy davlatlar huquqiy-demokratik bo\u2018lsa-da, amaliyotda siyosiy plyuralizmni joriy qila olgan, haqiqiy siyosiy raqobatga asoslangan saylovlar tizimini yo\u2018lga qo\u2018ya olgan yagona turkiy davlat \u2013 bu Turkiya bo\u2018lib qolmoqda.\nTurkiya demokratiyasi O\u2018zbekistonga, Markaziy Osiyoga, Kavkazdagi Ozarbayjonga, qolaversa, musulmon dunyosiga bitta muhim xabarni takrorlayveradi: milliy boylik yaratish uchun, iqtisodiy va siyosiy qudratni parvarishlash uchun, insonlarni emin-erkin qilish uchun demokratiyadan, huquqiy davlatchilikdan va siyosiy plyuralizmdan ko\u2018ra samaraliroq, to\u2018g\u2018riroq yo\u2018l yo\u2018q.\nDemokratiyadan qo\u2018rqish kerak emas. Aksincha, kimki tezroq demokratik jarayonlarni boshlasa, samarasini ham tezroq qo\u2018lga kirita oladi.\nKamoliddin Rabbimov,\r\nsiyosatshunos\n\n\n\n\n"}, {"image": "https://storage.kun.uz/source/thumbnails/_medium/10/itBhj90G_dVWFHDW3KBMpiHGzlg6VBml_medium.jpg", "meta-data": "17:55 / 02.04.2024", "original-url": "https://kun.uz/news/2024/04/02/xiomidan-su7-elektromobili-ios-18-taqdimot-sanasi-soradan-film-texnodayjest", "tittle": "Xiaomi'dan SU7 elektromobili, iOS 18 taqdimot sanasi, Soradan film \u2013 texnodayjest", "content": "\nXitoyning Xiomi kompaniyasi o\u2018zining ilk elektromobilini taqdim etdi, Sora sun\u2019iy intellekti 7 ta qisqa metrajli film yaratdi, iOS 18 operatsion tizimi taqdimot sanasi ma\u2019lum bo\u2018ldi. Kun.uz o\u2018tgan haftaning texnoolamdagi yangiliklari bilan qisqacha tanishtirib o\u2018tadi.\n\n\n\n\n\n"}, {"image": "https://storage.kun.uz/source/thumbnails/_medium/10/-Zo1SPtgF4qrJbWPHn__eEMh-Sp0Ux_l_medium.jpg", "meta-data": "17:32 / 02.04.2024", "original-url": "https://kun.uz/news/2024/04/02/avtomobil-importi-boyicha-rejalashtirilayotgan-yangi-cheklovga-izoh-berildi", "tittle": "Avtomobil importi bo\u2018yicha rejalashtirilayotgan yangi cheklovga izoh berildi", "content": "\nO\u2018zbekistonda jismoniy shaxslarning tijorat maqsadida xorijdan avtomobil olib kirishi taqiqlanishi kutilyapti. Yangi avtomobillarni faqat dilerlar tomonidan olib kirilishi tartibini tiklash ham reja qilingan.\n\nBu haqdagi hukumat qarori loyihasi o\u2018tgan yili dekabrda muhokamalarga sabab bo\u2018lgan edi. Texnik tartibga solish agentligining Kun.uz so\u2018roviga javoban ma\u2019lum qilishicha, o\u2018shanda tanqidlardan keyin to\u2018xtatilgan loyiha hozir yana kun tartibiga qaytgan.\nAgentlikning qayd etishicha, avtomobil importyorlari transport vositasi turini ma\u2019qullash hujjatini rasmiylashtirish jarayonidan qochib, bir turdagi transport vositasining har birini boshqa jismoniy shaxslar nomiga o\u2018tkazgan holda muomalaga chiqarib, ichki bozorda sotib kelyapti.\nTaklif etilayotgan o\u2018zgarish kuchga kirsa, bojxonada avtomobillarni boshqa shaxs nomiga o\u2018tkazish taqiqlanadi. Natijada xorijdan O\u2018zbekistonga transport vositalarini faqat yuridik shaxslar olib kira oladigan bo\u2018ladi. Olib kirishdan oldin esa avtomobilning turini ma\u2019qullash talab etiladi. Buning uchun avtomobilning O\u2018zbekiston sharoitiga mosligi tekshiriladi.\n\n\u201cButun dunyoda shu tartib ishlaydi. Bizda ham shu narsa bor, faqat ishlamayotgan edi, chunki bojxona hududida mashinalar birovning nomiga rasmiylashtirib olib chiqib ketiladi. Vazirlar Mahkamasi tomonidan 2017 yilda \u201cMuomalaga chiqarilayotgan g\u2018ildirakli transport vositalarining xavfsizligi to\u2018g\u2018risida\u201dgi 237-sonli umumiy reglament tasdiqlangan. Endi o\u2018sha reglamant asosida muvofiqlik sertifikatini olish talab etiladi. Bu bilan O\u2018zbekistonni xavfsiz mashinalar bilan ta\u2019minlash va texnik reglamentlarga amal qilinishiga erishish ko\u2018zlanyapti\u201d, \u2013 deyiladi Texnik tartibga solish agentligi Kun.uz'ga bergan rasmiy izohda.\n\nAgentlikka ko\u2018ra, 202Z yil davomida 62 748 ta transport vositasiga 61 372 ta muvofiqlik sertifikati rasmiylashtirilgan bo\u2018lib, bu sertifikatlarning 99 foizi, ya\u2019ni 60 451 tasi jismoniy shaxslar nomiga berilgan.\nBu esa, rasmiylarning aytishicha, yetkazib berilayotgan avtotransport vositalariga sotuvdan keyingi xizmat ko\u2018rsatish, kafolat muddati doirasida bepul servis takdim etish, ehtiyot qismlari bilan uzluksiz ta\u2019minlash masalalari ochiq qolishiga sabab bo\u2018lmoqda.\nAvtomobillar importiga yuqorida aytib o\u2018tilgan tartibni avvaliga 1 apreldan boshlab joriy etish rejalashtirilgan, lekin ayni paytda bu boradagi hujjat loyiha holatida ekani aytildi.\nMa\u2019lumot uchun, O\u2018zbekistonga yangi avtomobillarni faqat ishlab chiqaruvchilarning rasmiy dilerlari tomonidan olib kirilishiga oid tartib 2023 yil 1 yanvardan boshlab bekor qilingan edi. Natijada ichki bozorda rasmiy dilerlarga qaraganda arzonroq takliflar paydo bo\u2018lgandi.\nEslatib o\u2018tamiz, avvalroq \u201cO\u2018zavtosanoat\u201d bilan birga Jizzaxda elektromobil va gibrid avtomobillar yig\u2018ishni tashkil etayotgan Xitoyning BYD kompaniyasi O\u2018zbekiston hukumatiga murojaat qilib, O\u2018zbekiston iqlimi va yo\u2018l sharoitlariga moslashtirilmagan holda, rasmiy kafolatsiz olib kirilayotgan BYD brendi ostidagi avtomobillar importini cheklashni so\u2018ragandi. Hukumat idoralariga 1 iyulgacha bu borada takliflar ishlab chiqish vazifasi topshirilgan.\n\n\n\n\n"}, {"image": "https://storage.kun.uz/source/thumbnails/_medium/10/MlatbwNbubwFYtAtdlP8Otj9OK5waK5o_medium.jpg", "meta-data": "15:40 / 01.04.2024", "original-url": "https://kun.uz/news/2024/04/01/ogillarimdan-umidim-katta-ikki-farzandi-prezident-maktabida-oqiyotgan-novvoy", "tittle": "\u201cO\u2018g\u2018illarimdan umidim katta\u201d: Ikki farzandi prezident maktabida o\u2018qiyotgan novvoy \u00a0", "content": "\nBog\u2018dod tumani Samarqand qishlog\u2018ida oddiy oilaning ikki farzandi Farg\u2018ona shahridagi prezident maktabiga o\u2018qishga kirgan. Daromadi novvoychilikdan bo\u2018lgan ota-ona farzandlari kamoli uchun tinmay mehnat qiladi. \u201cImorat qurmasak-da, bor mablag\u2018imizni o\u2018g\u2018illarimizning bilim olishi uchun sarflayapmiz, ular novvoyxonada qiyinchilikni his qilib ulg\u2018ayishdi\u201d, deydi ota.\n\n\u00a0\nEng yaxshisi farzand uchun qilingan sarmoya\n\u201cKatta o\u2018g\u2018lim Ixtiyorjon va o\u2018rtancha o\u2018g\u2018lim Islomjon Farg\u2018ona shahridagi prezident maktabida o\u2018qiydi. Bundan juda xursandmiz, baxtli ota-onalarmiz. Prezident maktablari birinchi marta ochilganida toshkentlik bolaning intervyusini ko\u2018rib havas qilgandim. Shundan keyin Farg\u2018onada ham ochilib qoladi deb harakatni boshladik, o\u2018g\u2018illarim tayyorgarlik ko\u2018ra boshlashdi.\n\nMuhayyoxon Hoshimova, onasi\n\nImtihon paytida o\u2018g\u2018illarimizdan ko\u2018ra biz ko\u2018proq hayajonlandik. Holatni ta\u2019riflab berish qiyin. Chunki oddiy novvoyning farzandlari ham ana shunday maktabda o\u2018qiy olishiga ishonmagandik. Har ikki o\u2018g\u2018limning ham prezident maktabiga kirishi hayajonli bo\u2018lgan. Qo\u2018shnilarimizgacha farzandlarimiz haqqiga duo qilib turishdi.\n\n\nBolalar yoshligi qiyinchiliklar bilan o\u2018tdi. Oltiariqda ishlardik, bolalarni esa Bog\u2018doddagi maktabga berganmiz, buvisinikida turishardi. Tezroq uy-joy qilib, bolalar yoniga boraylik, deb novvoyxonada tinim bilmay ishlardik. Ixtiyor o\u2018g\u2018lim 2-sinf bo\u2018lganida ko\u2018chib keldik.\nBolalarimiz hali maktabga chiqmasidan avval novvoyxonada yashardik, o\u2018sha yerda bir xona uy bo\u2018lardi, o\u2018rtasiga mato bilan bo\u2018lib, bir tomonida non yopardik, bir tomonida yashardik. Lekin shunda ham bolalar o\u2018qishiga e\u2019tiborni susaytirmadik, dars qildirdik, maktabga chiqmasidan o\u2018qishlarni o\u2018rganib olishgandi. O\u2018ziga ishonchini orttirish uchun sport to\u2018garagiga ham berdik. Endi esa ikki o\u2018g\u2018lim prezident maktabida o\u2018qishadi. Bolalarim qiyinchiliklarni his qilib katta bo\u2018lgani uchun hali shunday yaxshi uylar qilamiz, chet ellarga sayohat qildiramiz, deyishadi\u201d.\u00a0\nO\u2018g\u2018illarimni novvoyxona \u201culg\u2018aytirdi\u201d\n\u201cFarzandlarim novvoyxonada katta bo\u2018lgan, desa ham bo\u2018ladi. Ishni ham qildik, bolalarni ham o\u2018qitdik. Shu bir xonali novvoyxonada oilaviy yashardik. Imkon qadar bolalarni o\u2018qishga qiziqtirishga uringanmiz, kitoblar sovg\u2018a qilardik.\n\nIqboljon Hoshimov, otasi\n\nAstoydil ishlardik, o\u2018zi novvoyning uyqusi bo\u2018lmaydi. Shu bolalar uchun ishlaganmiz. O\u2018qishga qiziqtira oldik, maktabga chiqqandan keyin ham yaxshi baholarga o\u2018qiy boshlashdi.\nPrezident maktabiga qabul qilinganini bilgan paytimiz ham non yopayotgandik, kechqurun edi. Hech o\u2018zimiz ham ishongimiz kelmadi. Endi bu yog\u2018iga chet ellarda o\u2018qib kelib, O\u2018zbekiston rivojiga hissa qo\u2018sha oladigan inson bo\u2018lishlarini orzu qilamiz. Yurtning koriga yarasa, biz shundan quvonamiz.\n\nShunday kunlar bo\u2018lgan, nimagadir pul yetmay qolardi. Lekin Xudodan so\u2018rardim, yetkazardi, hayron qolasan kishi. Yo\u2018qchilik bo\u2018lsa, bolalarga sezdirmaslikka harakat qilamiz. Birinchi navbatda ularning ehtiyojiga ishlatamiz, keyin esa boshqa narsalarga. Baxtiyor otaman. O\u2018g\u2018illarimdan umidimiz katta.\nOta-onamizdan qarzimiz ko\u2018p\n\u201cBirinchi marta prezident maktabi haqida eshitganimda imtihondan o\u2018ta olishimga unchalik ham ishonmaganman. Lekin imtihon yaqinlashgan sari o\u2018zimga ishonchim ortgan, bu narsa juda muhim imtihonlarda.\n\nIxtiyorjon Hakimjonov, to\u2018ng\u2018ich o\u2018g\u2018il\n\nOtam Oltiariqda novvoychilik qilardi, ishlari og\u2018ir bo\u2018lsa ham bizni yaxshi tarbiyalashga e\u2019tibor bergan, onam o\u2018qishimizni doimiy nazorat qilib turardi. Oilamiz bilan novvoyxonada yashagan vaqtimizda yengil ishlarda otamga yordam berardik.\nImtihongacha 3 oy tayyorlanganman. Raqobat kuchli edi, lekin ota-onam, ustozlarim qo\u2018llovi bilan o\u2018zimga ishonib, imtihonni yaxshi topshirganman. Bu maktabda o\u2018qishni boshlaganimdan keyin shuni tushundimki, har bir qilayotgan ishim o\u2018zimga foyda yoki zarar bo\u2018ladi. Bu narsani onam ko\u2018p uqtirardi, lekin endi tushunib yetdim buni.\n\nOta-onam o\u2018zlari o\u2018qimagan bo\u2018lsalar-da, bizning ta\u2019lim olishimiz uchun imkon qadar harakat qilishdi. Hozirda 7-sinfda o\u2018qiyapman. Lekin allaqachon xalqaro diplomatiya sohasida ketishni rejalashtirib qo\u2018yganman. Kelajakda O\u2018zbekistonning boshqa davlatlar bilan aloqalarini yaxshilash, eksport va import salohiyatini oshirishga hissa qo\u2018shmoqchiman\u201d.\nYo\u2018qchilikni bizdan yashirishardi...\n\u201cPrezident maktabida o\u2018qishimizga birinchi navbatda ota-onamiz sababchi. Otam moddiy tomondan ta\u2019minlagan bo\u2018lsa, onam dars qilishimizni, boshqa tomonlarni nazorat qilardi. Otam oddiy novvoy bo\u2018lsalar ham, moddiy tomondan barcha sharoitlarni qilib bergan.\n\nIslomjon Hakimjonov\n\nAkam bu maktabga kirgach, men ham qiziqib qoldim. Farg\u2018onadagi o\u2018quv markaziga kelib tayyorgarlik ko\u2018ra boshladim, masofa uzoq bo\u2018lgani uchun Qo\u2018qonda o\u2018qishni davom ettirdim. Hozirda akam yettinchi, men beshinchi sinfda o\u2018qiyman.\n\nTayyorlanib yurganimda o\u2018quv markazining pulini to\u2018lolmay qolib, ota-onamning qarz olgan paytlari bo\u2018ldi, lekin buni bizga bildirmaslikka harakat qilishgan. Raqobat kuchli bo\u2018lgani uchun kirolmasam kerak deb o\u2018ylardim, lekin ota-onam doim ruhlantirib turishgan. Farg\u2018ona shahridagi o\u2018quv markazida darsda o\u2018tirganimda sovuqda onam meni tashqarida kutib turardi. Bu damlar hech qachon esimdan chiqmaydi.\n\nKelajakda ota-onamizning bizga qilgan yaxshiliklarini, albatta, qaytaramiz. Chet ellarda o\u2018qib, ota-onamizga, yurtimizga foydamiz tegadigan inson bo\u2018lamiz\u201d.\nSarvar Ziyoyev\n\n\n\n\n"}, {"image": "https://storage.kun.uz/source/thumbnails/_medium/10/vVSl7JOHaUZrrTKoXdE5drUP48ZvzgrV_medium.jpg", "meta-data": "16:23 / 30.03.2024", "original-url": "https://kun.uz/news/2024/03/30/nega-terrorizm-siyosatning-instrumenti-bolib-qoldi", "tittle": "Nega terrorizm siyosatning instrumenti bo\u2018lib qoldi?", "content": "\nSobiq sovet ittifoqi qulab, dunyoda bir qutblilik yuzaga kelgan paytdan boshlab, diversiya deb atab kelingan hurujlar o\u2018rnini teraktlar egalladi. So\u2018nggi o\u2018n yilliklarda vaqti-vaqti bilan ro\u2018y berib turgan qonli xunrezliklar u yoki bu siyosiy qarorlarni legitimlashtirish vositalaridan biriga aylanib qoldi.\n\n\u201cTerrorizm\u201d, \u201cterrorchilik akti\u201d, \u201cterakt\u201d kabi atamalar asosan keyingi uch o\u2018n yillikda, ya\u2019ni sobiq SSSR qulaganidan keyin ishlatila boshladi. Unga qadar ham terrorchilik amaliyotlari bo\u2018lgan, lekin dunyoda sovuq urush kechayotgan o\u2018sha davrda, tomonlar asosan \u201cdiversiya\u201d degan atamani ishlatishar edi. \u201cTerrorizm\u201d atamasi deyarli ishlatilmas edi.\nDiversiya \u2013 lotin tilidan olingan bo\u2018lib, \u201cog\u2018ishtirish\u201d, \u201cchalg\u2018itish\u201d degan ma\u2019nolarni beradi. Ta\u2019rifga ko\u2018ra, opponent tarafning imkoniyatlarini yoki rejalarini izdan chiqarish, chalg\u2018itish, manipulyatsiya qilish uchun amalga oshiriladigan maxsus amaliyotga aytiladi. Sovuq urush davrida, dunyoda ikki qutb va uning tarafdorlari bo\u2018lgani uchun har qanday terakt narigi tomonning diversiyasi sifatida ko\u2018rilgan.\nBiroq, bipolyar tizim tugagach, dunyo tartiboti o\u2018zgardi, g\u2018arb timsolida markazlashdi va yaqin o\u2018tmishda \u201cdiversiya\u201d deb ataladigan ishlarga, ma\u2019naviy va emotsional so\u2018z \u2013 \u201cterror\u201d degan atama qo\u2018llanila boshladi.\nUlar orasidagi asosiy farqlardan biri \u2013 \u201cdiversiya\u201dda ziddiyatdagi tomonlar ko\u2018pligi va ularning kuchlar nisbati yaqinroq ekani tan olinadi, \u201cterror\u201d atamasi bilan esa konstruktiv ko\u2018pchilik va destruktiv kamchilikka ishora qilinadi.\nTeraktlar \u2013 siyosiy o\u2018zgarishlar vositasi\nKeyingi o\u2018n yilliklarda, terrorchilik amaliyoti \u2013 dunyo siyosati va davlatlarning ichki va tashqi siyosatini eng kuchli o\u2018zgartiradigan vositalardan biriga aylandi. 1999 yil 16 fevral portlashlari, AQShdagi 2001 yil 11 sentabr voqealari, 2004 yil martidagi Ispaniya terakti, Rossiyaning o\u2018zidagi ko\u2018plab teraktlar shular jumlasidan.\nTeraktlar \u2013 katta siyosiy vosita sifatida ko\u2018riladi. O\u2018zgarishlarni shartlaydi va legitimlashtiradi. Chunki teraktlar kutilmaganda yuz beradi, eng zaif qatlamni nishonga oladi, begunoh insonlar qurbon bo\u2018ladi. Natijada keng jamoatchilikni katta shokka soladi.\nMana shu emotsional fonda siyosiy qarorlarga asos yaratiladi. Yangi siyosiy konsensus paydo bo\u2018ladi: \u201ckelinglar, o\u2018lim jazosini tiklaymiz\u201d, \u201ckelinglar, migrantlarni kiritmaymiz\u201d, \u201ckelinglar, mana shu din yoki millat vakillarini ta\u2019qib qilamiz\u201d...\nTeraktlar, davlat va jamiyatdagi jabr-zulm darajasini oshiradi. Hattoki demokratik davlatlar ham, katta teraktlardan keyin, avtoritarizmga og\u2018ishadi. Chunki, teraktlardan keyin jamiyatda nafrat indeksi juda yuqorilaydi, va bu nafrat, odatda, \u201cboshqalar\u201d, \u201cular\u201d tomon yo\u2018naltiriladi. Va shu fonda, davlat o\u2018zining ichki yoki tashqi opponentlari bilan kurash, urush ochadi, va yangi siyosiy kursni legitimlashtirib oladi.\nTeraktlar avtoritar davlatlarda yashirincha yoki oshkora muxolifat foydasiga ishlashi mumkin. Yoki, legitimligi so\u2018nib borayotgan hukumatlar, ijtimoiy fikrni boshqa o\u2018zanga burish maqsadida, teraktlardan foydalanishi mumkin. Yoki, AQSh misolida teraktlar Afg\u2018oniston va Iroqqa bostirib kirishni asoslaganini kuzatish mumkin.\nTeraktlar ba\u2019zan urushlardan ham ko\u2018ra kuchliroq vositaga aylandi. Urushlar qimmat turadi, cho\u2018zilib ketadi, odamlar hatto kunora katta vayrongarchiliklar bo\u2018lishiga ham o\u2018rganib qoladi, lekin teraktlar unday emas, har safar odamlarni dahshatga soladi. Keyingi 8-10 yilda teraktlar soni va salmog\u2018i kamaygandek edi, lekin bu siyosiy instrument yana sahnaga qaytmoqda.\nKremlning teraktga munosabati\nRossiya keyingi 15-20 yilda yangi geomafkuraviy qutb shakllantirdi. Unga ko\u2018ra, Rossiyaning eng asosiy opponenti \u2013 g\u2018arb (AQSh) va uning tarafdorlari. 22 martda Moskvada yuz bergan terakt IShID tomonidan uyushtirilgani Rossiyada shakllangan kartinaga unchalik to\u2018g\u2018ri kelmadi va Kreml mana shu shakllantirilgan geomafkuradan kelib chiqib, o\u2018z versiyasini tuzmoqda.\nMoskvada terakt bo\u2018lgach, Kreml tashabbusni o\u2018z qo\u2018lga oldi va reallikni o\u2018z geomafkurasiga ko\u2018ra talqin qilmoqda, ssenariyni boshqa o\u2018zanga burmoqda, o\u2018zgartirmoqda. Avvalo, 22 mart teraktlarini asli tojikistonlik fuqarolar uyushtirganiga shubha bildiruvchi fikrlar juda ko\u2018p bo\u2018lmoqda. Qolaversa, hech qanday inkor etib bo\u2018lmas asoslar, dalillar keltirmagan holda, rasmiy Moskva bu teraktlarni Ukraina, AQSh, Angliya bilan rasman bog\u2018ladi. Bu versiya \u2013 Rossiyada shakllangan geomafkuraviy kartinaga mos keladi, lekin, hozircha bu versiyani isbotlaydigan dalillar taqdim qilingani yo\u2018q.\nShuningdek, oxirgi paytlarda ancha faolligi susayib qolgan IShID, kutilmaganda, shu qadar dahshatli terakt amalga oshira oladimi, bunga qanaqa motiv bor edi, nega Rossiya xavfsizlik tizimi buning oldini ololmadi degan savollarga javob hozircha yo\u2018q.\nMoskvadagi terakt atrofida shubha va gumonlar, jiddiy savollar to\u2018planib bormoqda. Bu teraktlarning oqibati esa, himoyasiz migrantlarga, jumladan o\u2018zbekistonlik mehnat muhojirlariga ham salbiy bo\u2018lmoqda.\nKamoliddin Rabbimov,\r\nsiyosatshunos\n\n\n\n\n"}, {"image": "https://storage.kun.uz/source/thumbnails/_medium/10/qISxLcefJQCVpEx1nRqpLey4Opu4UpgM_medium.jpg", "meta-data": "13:29 / 30.03.2024", "original-url": "https://kun.uz/news/2024/03/30/kechikkan-hindistondan-shu-yoldagi-ozbekiston-uchun-saboqlar-yakuniy-qism-kalkutta", "tittle": "Kechikkan Hindistondan shu yo\u2018ldagi O\u2018zbekiston uchun saboqlar (yakuniy qism, Kalkutta)", "content": "\nKun.uz\u2019ning Hindiston ekologiyasiga bag\u2018ishlangan o\u2018rganishlari dunyoning yana bir havosi eng ifloslangan yirik megapolisi \u2013 Kalkuttada davom etadi. Bu gal Dehli va Mumbaydan farqli o\u2018laroq, Kalkuttadagi tabiiy holat buzilishining boshqa omillariga ham to\u2018xtalamiz.\n\nBir necha haftadirki, Hindistondagi ekologik vaziyat bo\u2018yicha o\u2018rganishlarimizni ko\u2018p qismli maqolalarimiz orqali sizlar bilan bo\u2018lishib kelyapmiz. Turli shaharlardagi tabiiy holatning buzilishiga ko\u2018mirda ishlaydigan issiqlik elektr stansiyalari, tirbandliklarda karrasiga oshadigan avtomobil tutunlari, soxta, sifatsiz yonilg\u2018ilar, qurilishlardan ko\u2018tarilayotgan changlar, sement zavodlari, aholida chiqindi tashlash madaniyatining yo\u2018qligi, o\u2018z holiga tashlab qo\u2018yilgan sanoat korxonalari chiqarayotgan karbonat angidrid, ishlov berilgan sigir go\u2018ngi yoqilg\u2018isi kabi biomassalar va hatto shovqindan ham zararlanish holatlari sabab bo\u2018layotganini raqamlar, tasvirlar orqali ko\u2018rsatib berdik.\n\nSanab o\u2018tilgan aksar omillar poytaxtimiz Toshkent va qolgan hududlardagi havo ifloslanishining kelib chiqishiga juda mos kelishini ham inkor qila olmaymiz, to\u2018g\u2018rimi? Hindistonning 3-yirik shahri Kalkutta ham bu sabablardan xoli emas. Bugun gapni cho\u2018zib, yana shu omillarga to\u2018xtalib o\u2018tirmoqchi emasmiz. Chunki Kalkuttada bularga qo\u2018shimcha tabiiy holatni buzib, atrof-muhitga zarar keltirayotgan boshqa ulushdorlar ham bor.\n\u201cOchiq osmon ostidagi muzey\u201d \u2013 Kalkutta \nTurli rusumdagi jimjimador bezatilgan bu eski avtobuslarning bunchalik ko\u2018pligini ko\u2018rib, go\u2018yo Hindistonning foydalanish muddati tugagan butun jamoat transportlari Kalkuttaga olib kelingandek tasavvur uyg\u2018onadi kishida. Bu shaharga \u201cochiq osmon ostidagi retro avtobuslar muzeyi\u201d maqomini ham hech ikkilanmay berish mumkin.\n\nYoki \u201charakatdagi toza havo kushandalari\u201d salbiy maqomini ham shu avtobuslar uchun qo\u2018llasa bo\u2018ladi. Chunki Kalkuttadagi minglab bunday eski avtobuslardan atrofga chiqayotgan zaharli gazlar yig\u2018ilib borib, butun shahar ekologiyasiga salbiy hissasini qo\u2018shayotganini yuqorida aytib o\u2018tdik. Albatta, faqat bu turdagi jamoat transportlarini aybdor qilish fikridan yiroqmiz. Ularga yana bir \u201cko\u2018makchi\u201d bor. Bu \u2013 Ambassador taksilari.\n\n1957 yildan 2014 yilgacha ishlab chiqarilgan Ambassador, ya\u2019ni Elchi rusumli bunday avtoulovlarni Kalkuttaning har qadamida uchratish mumkin. Hindiston deganda ko\u2018chalari faqat rikshalar bilan to\u2018lgan shaharlar aks etadigan tasavvurlaringiz bu yerda avtobuslarga qo\u2018shimcha sariq rangli retro mashinalarga to\u2018la shahar taassurotlariga almashadi.\n\nChiroyli manzara. Ammo ular zamonaviy mashinalarga qaraganda ko\u2018proq yonilg\u2018i sarflaydi. Shu bilan birga, dizel yonilg\u2018isida harakatlangani, texnik eskirgani, o\u2018z holiga tashlab qo\u2018yilgan texnik ko\u2018riklar va son jihatidan ko\u2018pligi hisobiga Ambassadorlar ham atrof-muhit ifloslanishi hissadorlaridan biridir.\nKalkutta ma\u2019muriyati bu retro avtobus va Elchi taksilar shahar madaniyatining ajralmas qismi, o\u2018ziga xos imzosi sifatida sayyohlik jozibadorligini oshiradi deb hisoblaydi. Lekin shunday bo\u2018lsa-da, bu turdagi transportlardan bosqichma-bosqich voz kechilayotgani, ularning o\u2018rnida elektr avtobuslar yo\u2018lga qo\u2018yish, Ambassadorlarning ham ranglari yashilga bo\u2018yaladigan, elektr batareyali yangi avlod rusumlarini ishlab chiqarishni boshlash reja qilinmoqda.\nShu sababli ularning soni pandemiyadan keyin keskin kamaytirilgan. 2 yil oldin 7000 tani tashkil qilgan Elchi taksilarni 2025 yilgacha yana 2500 taga kamaytirish maqsad qilingan.\nHukumat yaqin ikki yilda deyarli 1200 ta elektr avtobuslarini ishga tushirishga kirishgan bo\u2018lsa, ularning 400 tasi 2023 yilda allaqachon Kalkutta yo\u2018llarida harakatlanmoqda.\nShahar bo\u2018ylab har kuni 1,2 mlngacha transportlar harakatlansa-da, bu megapolis Hindistonning eng tirband shaharlari ro\u2018yxatining yuqori o\u2018rinlarida turmaydi. Bu yerda transport ifloslanishidagi eng katta ziyon sifatsiz yonilg\u2018ilar va texnik ko\u2018rikdan o\u2018tmaydigan eski dvigatellarning ko\u2018pligidan kelib chiqadi.\nBuzilgan suv ekologiyasi\nHali biz tilga olmagan yana bir ekotizim buzg\u2018unchisi bor. Bu \u2013 suv ekologiyasining buzilishi. Okean bilan o\u2018ralgan Hindiston yarimoroli va 400 dan ortiq daryolariga ega Hindistonda suv ifloslanishi darajasi juda yuqori.\n\nBu fojiali vaziyat esa \u201cdaryolar mamlakati\u201ddagi suv bo\u2018yida o\u2018tkaziladigan turli marosimlar, suv havzalariga yoqilgan mayitlar hokini to\u2018kish, chiqindi uloqtirish, shuningdek, qayta ishlanmagan oqova suvlari va sanoat chiqindilarining daryolarga to\u2018g\u2018ridan to\u2018g\u2018ri ulab qo\u2018yilishi bilan bog\u2018liq.\n\nNatijada suvdagi ekotizim izdan chiqib, suv o\u2018simlik va jonivorlar dunyosiga jiddiy zarar yetadi. Suvning odam organizmiga qaytib kelish aylanmasi natijasida esa havodagi zahar yetmaganidek, hindistonliklarning obi hayot orqali ham turli kasalliklarga chalinish ehtimoli ortadi.\n\nBiz suratga olayotgan hududdan sal nariroqda xuddi shu suvi ifloslangan Hugli daryosi bo\u2018yida hindistonliklarning guruh bo\u2018lib cho\u2018milishayotganiga ham ko\u2018zimiz tushdi. Ekotizimi izdan chiqqan bunday suv havzalarida cho\u2018milish esa turli teri va ichak yo\u2018li kasalliklarini orttirib olish xavfini oshiradi.\nBir tasvirda butun Hindiston\nKalkuttadagi bu mavzedan shunchaki o\u2018tib ketolmaganimizning ekologiyadan ham boshqa bir sababi bor. Hindistondagi tabaqalashuv, tarixiylik va zamonaviylik, ilojsizlik va imkoniyat o\u2018rtasidagi tafovut aynan shu yerda bir rakursdan ko\u2018rinib turardi.\n\u00a0\n\n\nDaha ortidagi ko\u2018p qavatli uylarda aholining elektr energiyasiga bo\u2018lgan talabi elektr toki va LPG gazballonlari bilan qondirilsa, biz sayr qilib yurgan mahalla aholisi esa bu ehtiyoj uchun o\u2018tin va yoqiladigan turli biomassalardan foydalanadi.\nHamma yoqda dorga ilingan kiyim-kechaklar, daryo va mahallada ommaviy ravishda cho\u2018milayotgan odamlar, bozorda ibodat uchun sotilayotgan turli gullar va ularni u yoqdan bu yoqqa tashiyotgan odamlarni ko\u2018rib, anglash qiyin emaski, bugun kalkuttaliklar uchun qandaydir diniy marosim o\u2018tkaziladigan maxsus kun.\n\u00a0\n\n\n\nHindistondagi ekologik inqirozda aholining antisanitar hayot tarzining ham ulushi bor. Bunday ahvolga esa mentalitetdan tashqari sharoitsizlik ham bir sababchi. Agar elektr va gaz ta\u2019minoti qamrovi to\u2018laqonli qoplanganda, odamlar yonishga moyil istalgan narsani yoqaverib, atrofni dudga to\u2018ldirmasmidi... Nachora, yashash kerak.\nYashillikka haminqadar intilish\nShahardagi yashil hududlar qurilishlardan katta miqdorda jabr ko\u2018ryapti. Aholi esa shaharlashish ortidan daraxtlarning kesilib ketayotganidan norozi. Qurilayotgan yangi yerusti metro liniyasining ostki hududi turli daraxt, buta va gullar bilan to\u2018ldirilib, qisqarib borayotgan yashillikni haminqadar saqlab qolishga harakat qilinmoqda.\u00a0\n\nMetro ustunidagi bu gullarning nomi \u2013 xlorofitum. Uni xalq tilida \u201cuy konditsioneri\u201d yoki \u201ctabiiy havo tozalagich\u201d deyishadi. Biz xona uchun kislorod generatori sifatida biladigan bu tuvak gullari bugun Kalkutta uchun ham yashillik, ham havo tozalovchi vazifasini bajaryapti. Imkon qadar, albatta.\n\nKichik tajriba\nBiz kuni bilan shahar bo\u2018ylab yurib, kichik bir tajriba o\u2018tkazdik:\nKalkuttadagi xiralik sababi ko\u2018proq changdanmi yoki tutundami \u2013 shuni bilish maqsadida yog\u2018langan qora rangli oyoq kiyimimiz kun oxiriga borib qanday holatga kelishiga qiziqdik. Ma\u2019lum, daraxtlari kesib tashlangan bizning shaharlarda qora oyoq kiyimlar kiyib yurolmaysiz. Bir soatga borar-bormas, ular butunlay oppoq chang bilan qoplanadi.\n\nKalkuttada esa unchalik bo\u2018lmadi. Daryo bo\u2018yida loy bosganimizni hisobga olmaganda, oyoq kiyimimizning holati u qadar o\u2018zgarmaganini o\u2018zingiz ham ko\u2018rishingiz mumkin. Bu esa bir tarafdan shahardagi namlanish darajasining yuqoriligi bilan bog\u2018liq bo\u2018lsa, boshqa tarafdan u yerdagi havo ifloslanishi asosan me\u2019yoridan ortiq tutundan kelib chiqayotganiga ham bir ishora deyish mumkin.\n\nG\u2018uborli atmosferaga faqat eski transportlar va aholi tomonidan yoqilayotgan uchoqlar emas, balki Kalkutta shahri atrofidagi uchta issiqlik elektr stansiyasi va ko\u2018plab sanoat korxonalaridan chiqayotgan zaharli tutunlar ham sabab bo\u2018lmoqda.\nXulosa \nHindiston ekologiyasiga bag\u2018ishlangan bugungi maqolamizda turli statistik raqamlar bilan boshingizni qotirmay, Kalkuttada hamma ko\u2018rganlarimizni sizlarga ko\u2018rsatdik.\nEndi o\u2018zimizga qaytsak. Dunyoning havosi ifloslangan shaharlari eng ko\u2018p joylashgan Hindiston haqida bejizga ko\u2018p qismli dasturlar tayyorlamadik. Bugun bizning poytaxtimiz Toshkent shahri ham hind shaharlaridan qolishmagan holatda havosining xavflilik darajasi bo\u2018yicha dunyoda birinchi o\u2018ringa tez-tez chiqib turibdi.\n\nBunga qish oylaridagi zaharli tutunlar sabab bo\u2018lgan bo\u2018lsa, endi bunga qo\u2018shimcha qurilishlar va shahar bo\u2018ylab o\u2018ta sifatsiz topshirilgan yo\u2018llar, uy-joylar hududidagi uvalanib ketgan sementlardan chiqadigan katta miqdordagi changlardan poytaxtliklar aziyat cheka boshlaydi. Ularni tutib qoladigan, qayta ishlaydigan daraxtlar esa juda kam.\n\u00a0\n\n\n\nToshkentdagi aholi soni ortishi bilan ekologik muhit buzilayotganidan mantiqsiz yozg\u2018irganlar ham uchrab turibdi. To\u2018g\u2018ri, barcha dunyo shaharlari singari odam ko\u2018paygani sababli tirbandliklar ham biroz ko\u2018payishi mumkin. Bizning shahar transportlarining asosiy qismi metan gazida harakatlanishi hisobga olinsa, tirbandliklar va odam soni shahardagi ekoinqirozda birlamchi o\u2018rinlarda emas. E\u2019tiborni asosiy sabablarga qaratish kerak.\nShaharlarni noto\u2018g\u2018ri tashkillashtirish, muqobil yo\u2018llarning yetishmasligi, jamoat transportining to\u2018laqonli yo\u2018lga qo\u2018yilmasligi, sanoatda mumkin bo\u2018lmagan yoqilg\u2018ilardan foydalanish, chiqindi aylanmasi va qurilishlarni o\u2018z holiga tashlab qo\u2018yishlar davom etar ekan, odamlar chang va tutundan zaharlanaveradi. Daraxtlarning kesilishi esa boshqa katta muammo.\nUmumiy aholisi butun O\u2018zbekiston aholisidan 1,5 baravar ko\u2018p bo\u2018lgan Dehli, Mumbay va Kalkutta shaharlaridagi havo ifloslanishi darajasiga birgina Toshkentning yetib olgani katta ekologik fojianing o\u2018zi aslida. Biz poytaxtimizni shu holga olib keldik.\nBu kechikkan Hindistondan shu yo\u2018lda borayotgan O\u2018zbekiston uchun saboqlar edi. O\u2018zimiz va kelajak uchun ekologiyani asraylik!\nSardorbek Usmoniy\r\nHindiston, Kalkutta\n\n\n\n\n"}, {"image": "https://storage.kun.uz/source/thumbnails/_medium/10/3028kL5AZzXAUZl_VKPnye93-pnO-Py5_medium.jpg", "meta-data": "10:37 / 30.03.2024", "original-url": "https://kun.uz/news/2024/03/30/sotuvchilar-bozorga-borishi-shart-emas-hunarmandchilik-buyumlarini-sotuvchi-platforma-yasagan-dasturchi-qizlar", "tittle": "\u201cSotuvchilar bozorga borishi shart emas\u201d \u2013 hunarmandchilik buyumlarini sotuvchi platforma yasagan dasturchi qizlar", "content": "\nHandihub sotuv platformasida o\u2018zbekistonlik hunarmandlar o\u2018z qo\u2018l ishlarini sotishlari mumkin. Uni 3 nafar talaba qiz va 1 nafar maktab o\u2018quvchisi tayyorlagan. \u201cLoyihani o\u2018z mahsulotini sotishga qiynalayotgan chekka hududlardagi ayollar ham foydalanishi uchun tayyorladik. Qolaversa, platformamizdagi mahsulotlar narxlari bozordagidan past bo\u2018ladi. Chunki sotuvchilar ijara uchun joyga ehtiyoj sezmaydi\u201d, deydi loyiha asoschilaridan biri Shukrona Alisherova. \n\n\n\n\u00a0\n\n\u00a0\n\u00a0\n\n\n\u00a0\n\n\nPosmotret etu publikatsiyu v Instagram\n\n\u00a0\n\n\n\u00a0\n\u00a0\n\u00a0\n\n\n\u00a0\n\u00a0\n\n\n\u00a0\n\u00a0\n\u00a0\n\n\n\n\u00a0\n\u00a0\n\nPublikatsiya ot Kun.uz (@kun.uz)\n\n\n\n4 dasturchi qiz mahalliy hunarmandlar mahsulotini sotishi uchun Handihub platformasini ishlab chiqdi. Loyiha sotuvchi va xaridorlarni bir joyga birlashtiradi. Platforma asoschilaridan biri 18 yoshli Xulkaroy Abdurazzaqova Toshkent iqtisodiyot universiteti 1-bosqich talabasi. U loyihada dizayner (UI/UX dizayneri) sifatida ishlaydi. Hulkar loyiha maqsadini shunday tushuntiradi.\n\u201cOdatda hunarmand ayollar o\u2018z mahsulotlarni ijtimoiy tarmoqlar orqali targ\u2018ib etishga harakat qilishadi, lekin ko\u2018pincha ularning urinishlari muvaffaqiyatsiz bo\u2018ladi. Bizning loyihamiz esa to\u2018g\u2018ridan to\u2018g\u2018ri qo\u2018lda tayyorlangan mahsulotlarni joylashtirish va sotish uchun mo\u2018ljallangan\u201d, deydi u. Hulkarning aytishicha, hozircha platforma faqat O\u2018zbekiston hududida ishlaydi. Muayyan auditoriya va daromad yig\u2018ilganidan keyin dasturni Markaziy Osiyo va jahon miqyosiga olib chiqish maqsad qilingan.\n\u201cPlatformadan foydalanish sotuvchilar va xaridorlar uchun dastlab tekin bo\u2018ladi. Ular muayyan daromadga kirganidan keyin har bir qilingan sotuv uchun avtomatik ravishda foiz yecha boshlaydi\u201d, deydi dizayner qiz.\nLoyihaning yana bir ishtirokchisi 16 yoshli Zamira Rustamova Toshkent shahridagi 160-maktabning 10-sinfida o\u2018qiydi. U sun\u2019iy intellekt mutaxassisi bo\u2018lib, mobil ilovalarni dasturlaydi. Zamira Handihub platformasi sun\u2019iy intellekt bilan integratsiya qilinganini aytadi. Shu bilan birga, loyiha imkoniyati cheklangan insonlarni qo\u2018llab-quvvatlaydi. Imkoniyati cheklangan kishilar dasturdan sun\u2019iy intellekt va virtual ovozli yordamchi orqali foydalana oladi. \u201cDasturni Play Market orqali yuklab olish mumkin. Yuklab olingandan keyin dasturga kiriladi, sun\u2019iy ovozli yordamchi platforma haqida ma\u2019lumot berib, uni foydalanuvchiga tanishtiradi. Dastur qanday ishlashi, mahsulot qanday joylashtirilib, sotuvga qo\u2018yilishi tushuntirilganidan keyin, bemalol mahsulot sotishni boshlash mumkin\u201d, \u2013 deydi Zamira,\nVestminster xalqaro universiteti talabasi Sevil Umidova mashina o\u2018rganishi muhandisi sifatida ishlaydi. Loyihada mashina o\u2018rganish algoritmlarini ishlab chiqish va aqlli tizimlarni yaratish bilan shug\u2018ullangan. \u201cPlatforma Uber modeli asosida yaratilgan bo\u2018lib, u sotuvchi va xaridorlarni uchrashtiradi. Unda buyurtmalarni boshqarish, to\u2018lovlarni qayta ishlash va yetkazib berish jarayonlarini soddalashtirganmiz. Yetkazib berish usulini sotuvchining o\u2018zi tanlaydi. Foydalanuvchi saytni ochganda, u taklif etilayotgan mahsulotlarni rastalardagi kabi ko\u2018radi\u201d, \u2013 deydi u.\nLoyihada foydalanuvchi interfeysini ishlab chiqishni Amity universiteti talabasi Shukrona Alisherova bajargan. Ya\u2019ni u veb-ilovaning vizual jihatlari jozibador va foydalanuvchiga qulay bo\u2018lishiga mas\u2019ul. U loyihadan foydalanish ortib borayotganini aytadi. \u201cLoyihani o\u2018z mahsulotini sotishga qiynalayotgan chekka hududlardagi ayollar ham foydalanishi uchun tayyorladik. Qolaversa, platformamizdagi mahsulotlar narxlari bozordagidan past bo\u2018ladi. Chunki sotuvchilar ijara uchun joyga ehtiyoj sezmaydi. Hozirgacha 100 dan ortiq ayol-qizlar foydalangan va 50 ga yaqin tashkilotlar hamkorlik qilishga tayyor\u201d, \u2013 dedi Shukrona.\nLoyiha \u201cWomen in IT Start up \u201d doirasida TOP-3 dan joy olgan. Mualliflar bu startap uchun investor topish bosqichida ekanliklarini aytishdi.\nZuhra Abduhalimova, jurnalist\r\nOperator va montaj ustasi \u2013 Sherzod Egamberdiyev\u00a0\n\n\n\n\n"}, {"image": "https://storage.kun.uz/source/thumbnails/_medium/10/oUv5upjfuf8i57Lf8mDsbLV9-DDOBkbu_medium.jpg", "meta-data": "16:06 / 28.03.2024", "original-url": "https://kun.uz/news/2024/03/28/bepuli-abgor-pullisi-esa-faqat-qogozlarda-sifatli-yollarga-qachon-yetamiz", "tittle": "Bepuli abgor, pullisi esa faqat qog\u2018ozlarda \u2013 sifatli yo\u2018llarga qachon yetamiz?", "content": "\nHar bahor kelarkan, hali ta\u2019mirlanganiga yil to\u2018lmagan avtomobil yo\u2018llarini ko\u2018rib hayratda qolasan kishi. Gap eng asosiy yuklama tushadigan trassalar haqida bo\u2018lsa, asosiy umid pulli yo\u2018llardan. Lekin bu boradagi loyihalar boshlanganiga ham 7 yil bo\u2018lib qoldi. Amaliy ishlardan darak yo\u2018q. \nO\u2018zbekistondagi xalqaro ahamiyatdagi abgor yo\u2018llar\nBugungi kunda O\u2018zbekistonda respublika ahamiyatiga ega 16 909 km, xalqaro ahamiyatdagi 3 626 km yo\u2018l bor. Masalaning barcha uchun yoqimsiz tomoni shundaki, bu yo\u2018llarning anchagina qismi ta\u2019mirtalab holatda. Shahar, viloyat yoki davlatlararo qatnaydigan haydovchilarning har kunlik kechmishlari yirik \u201cyamalar\u201ddan boshlanib, uvalanib ketgan yo\u2018llargacha davom etadi.\nVaziyat \u201cAlmati \u2013 Bishkek \u2013 Toshkent \u2013 Termiz\u201d yo\u2018nalishidagi M-39 yo\u2018li haqida avvalroq Kun.uz tayyorlagan lavhada ham ochib berilgandi. Shuningdek, 820 kmlik \u201cToshkent \u2013 Keles \u2013Qozoqkensoy \u2013 M39\u201d avtomobil yo\u2018li ham durust holatda emas. Katta yamalar hosil bo\u2018lib, har yog\u2018ingarchilikda suvga to\u2018ladi. Tahririyatga o\u2018tgan haftada kelib tushgan tasvirlarda buni yaqqol ko\u2018rish mumkin.\nYoki Buxorodan Xivaga borguncha Gazli shahri biqinidagi yo\u2018lning yomonligi ancha vaqtlardan beri ko\u2018plab sayyohlarning e\u2019tirozlarga sabab bo\u2018ladi. Bu tarixiy shahar yaqinidagi yo\u2018l hali ham ta\u2019mirlanmagan.\nQoraqalpog\u2018istonning g\u2018arbiy qismida, Ustyurtda joylashgan A-380 \u201cG\u2018uzor \u2013 Nukus \u2013 Qo\u2018ng\u2018irot \u2013 Beynov\u201d avtomobil yo\u2018lining 300 kilometrdan oshiqroq qismi ham juda abgor ahvolda qolyapti. Tarmoqlarda bu yo\u2018ldan o\u2018tayotganida mashinasi nosoz holga tushgan haydovchilarning ko\u2018plab videolari ham tarqalgan.\nSifatli yo\u2018llarning ahamiyati\nPrognozlashtirish va iqtisodiy tadqiqotlar instituti ma\u2019lumotlariga ko\u2018ra, 2017-2022 yillar oralig\u2018ida O\u2018zbekistonda avtomobillarning yuk tashish hajmi 1,5 barobarga oshgan.\n2017 yilda avtomobil transporti orqali 5,6 mlrd yo\u2018lovchi tashilgan bo\u2018lsa, 2022 yilga kelib bu ko\u2018rsatkich 6,2 mlrdga yetgan. 2022 yilda yo\u2018lovchi tashishda avtomobil transportining ulushi 97,5 foizni tashkil etgan.\nYuqoridagilardan ko\u2018rinib turibdiki, O\u2018zbekistonda yo\u2018lovchi va yuklarning mutlaq katta qismi avtomobil transporti orqali tashilyapti.\nFaqat muzokaralar bilan o\u2018tgan 7 yil\nAlbatta, dengiz portlari bo\u2018lmagan va monopol temiryo\u2018l xizmatlari sifati ham, narxi ham katta muammo bo\u2018lib turgan mamlakat iqtisodiyoti uchun avtomobil yo\u2018llari juda muhim. Shunday vaziyatda pulli avtomobil yo\u2018llari odamlarda tanlov imkoniyatini yuzaga keltirishi bilan masalaga birmuncha yechim bo\u2018la oladi. Ko\u2018plab xorijiy mamlakatlar tajribasi ham yo\u2018llar sifatini, shunga hamohang xizmat ko\u2018rsatish sohalari va infratuzilmani rivojlantirishda pulli yo\u2018llarning ahamiyatini tasdiqlaydi.\nO\u2018zbekistonda ham mavjud yo\u2018llarga muqobil tarzda pulli yo\u2018llar qurilishi haqida bir necha yildan beri gapirib kelinadi, lekin amaliy ishga o\u2018tish cho\u2018zilib ketyapti.\nBirinchi yil: Pulli yo\u2018llar qurilishi rejalashtirilayotgani haqida dastlabki xabarlar 2017 yilda paydo bo\u2018lgandi. O\u2018shanda Toshkentdan Samarqand orqali Buxoroga olib boradigan birinchi pulli avtoyo\u2018l loyihasi ishlab chiqilayotgani, u mavjud yo\u2018lga parallel alohida yo\u2018l bo\u2018lishi aytilgandi.\nIkkinchi yil: Keyin 2018 yil mart oyida Germaniyaning G\u00fcnter Papenburg kompaniyasi boshqaruvi raisi Gyunter Papenburg Toshkentga kelib, Avtomobil yo\u2018llari qo\u2018mitasining o\u2018sha vaqtdagi Abdurahmon Abduvaliyev bilan uchrashgandi.\nO\u2018shanda nemis kompaniyasi bilan birga davlat-xususiy sheriklik asosidagi avtomobil yo\u2018llari 2020 yilga kelib qurilishi mumkinligi ma\u2019lum qilingan. Loyiha 2018-2019 yillarda investitsiya va infratuzilma loyihalarini amalga oshirishni tezlashtirish haqidagi qarorga ham kiritilgandi. Hujjatga asosan, yo\u2018nalishi ochiqlanmagan loyihaning umumiy quvvati 500 mln dollar deb baholangan.\n2018 yil bahorida Turkiya prezidenti Rajab Toyyib Erdo\u2018g\u2018anning O\u2018zbekistonga tashrifi davomida Cengiz \u2013 Kolin \u2013 Kalyon konsorsiumi bilan hamkorlikda DXSh asosida avtomobil yo\u2018li qurilishiga oid investitsion kelishuv imzolangan, mamlakatdagi birinchi pulli yo\u2018l turk pudratchilari tomonidan qurilishi, bu yo\u2018l orqali Toshkent va Samarqand orasidagi masofani 2 soat ichida bosib o\u2018tish imkoni yaratilishi aytilgandi. O\u2018sha yilning sentabrida Investitsiyalar bo\u2018yicha davlat qo\u2018mitasi raisining birinchi o\u2018rinbosari Laziz Qudratov ushbu turk kompaniyalari uchrashuv o\u2018tkazgandi.\nUchinchi yil: 2019 yil 29 aprelda qabul qilingan, to\u2018g\u2018ridan to\u2018g\u2018ri xorijiy investitsiyalarni jalb qilish haqidagi qaror bilan, yaqin yillarda \u201cToshkent \u2013 Andijon\u201d va \u201cToshkent \u2013 Samarqand\u201d yo\u2018nalishlari bo\u2018ylab pulli avtomobil yo\u2018llari qurilishi belgilandi.\nOradan bir necha oy o\u2018tib, AOKAda o\u2018tkazilgan matbuot anjumanida Transport vazirligi mutasaddilari \u201cToshkent \u2013 Andijon\u201d pulli yo\u2018li bo\u2018yicha Jahon banki tomonidan grant ajratilgani, bu masalada \u201cPricewaterhouse Coopers\u201d xorijiy kompaniyasi loyihaviy o\u2018rganish ishlarini amalga oshirayotganini aytgandi. Bu kompaniya tomonidan pulli yo\u2018l bilan birga Qamchiq dovonida 16,4 kilometrlik tunnel qurish ham reja qilingandi.\nBundan tashqari, matbuot anjumanida \u201cToshkent \u2013 Samarqand\u201d yo\u2018li loyihasi Yevropa Tiklanish va taraqqiyot banki ko\u2018magida amalga oshirilayotgani, Rossiyaning \u201cSpektrum\u201d konsultantlar guruhi tomonidan loyiha hujjatlari ishlab chiqish bo\u2018yicha muzokaralar olib borilayotgani ta\u2019kidlangan.\n2019 yil noyabr oyida Oliy Majlis Senati majlisida bosh vazir o\u2018rinbosari Elyor G\u2018aniyev \u201cToshkent \u2013 Samarqand\u201d pulli yo\u2018li qurilishi cho\u2018zilib ketganiga izoh berarkan, bu bo\u2018yicha muzokaralar ketayotgani, pudratchilar yo\u2018ldan undiriladigan to\u2018lov miqdorini juda katta belgilashayotgani, shu sababli yana o\u2018nga yaqin loyihalar o\u2018rganib chiqilayotganini aytgandi.\n2019 yilning so\u2018ngida imzolangan \u201cYo\u2018l sohasini boshqarish tizimini yanada takomillashtirishga oid chora-tadbirlar to\u2018g\u2018risida\u201dgi prezident qarorida Qamchiq va Taxtiqoracha dovonida ikkita yangi pulli tunnel qurilishi ko\u2018zda tutilgan. Unga ko\u2018ra, ikkala tunnel bo\u2018yicha tender g\u2018oliblari bilan 2022 yil bahor oylarida kelishuv imzolanishi kerak edi.\nTo\u2018rtinchi yil: 2020 yil yanvar oyida Davlat-xususiy sheriklik rivojlantirish agentligi \u201cToshkent \u2013 Andijon\u201d pulli avtomobil yo\u2018lini qurish loyihasi tayyorlanayotganini bildirdi. Agentlikka ko\u2018ra, loyihani amalga oshirish maqsadga muvofiq deb topilganda, tender g\u2018olibi bilan 2022 yil aprelida bitim imzolanishi kutilgan.\nKeyinchalik ham \u201cToshkent \u2013 Samarqand\u201d va \u201cToshkent \u2013 Andijon\u201d pulli yo\u2018llari haqida ko\u2018p bor gapirildi, turli ma\u2019lumotlar berildi. Biroq qurilish ishlaridan hozircha darak yo\u2018q.\n2024 yil. O\u2018zbekistonda pulli yo\u2018llar qurilishi bo\u2018yicha navbatdagi muhokama 2024 yil 23 fevral kuni o\u2018tkazildi. Transport vaziri Ilhom Mahkamov Saudiya Arabistonining \u201cACWA Power\u201d kompaniyasi boshqaruv kengashi raisi, O\u2018zbekiston \u2013 Saudiya Arabistoni Ishbilarmonlar kengashi hamraisi Muhammad Abdulloh Abunayyan boshchiligidagi delegatsiya bilan uchrashdi.\nUnda davlat-xususiy sheriklik asosida \u201cToshkent \u2013 Samarqand\u201d, \u201cToshkent \u2013 Andijon\u201d pulli avtomobil yo\u2018llari hamda \u201cSirdaryo \u2013 Baxt\u201d shaharlarini aylanib o\u2018tuvchi 38 km avtomobil yo\u2018lini qurish loyihalari ham muhokama qilingan.\nMart oyiga kelib yagona qilingan ko\u2018rimli ish \u2013 \u201cPulli avtomobil yo\u2018llari to\u2018g\u2018risida\u201dgi qonun loyihasi e\u2019lon qilingani bo\u2018ldi. Shu tariqa, salkam 7 yillik xronologiyaning so\u2018nggi bo\u2018g\u2018inidan hozircha qonun loyihasi joy egallab turibdi.\nJahon banki: Avtoyo\u2018lqo\u2018m shu bahorda investorlarni aniqlay boshlaydi\nKun.uz pulli yo\u2018llar tashkil etish uchun O\u2018zbekistonga ajratilgan grant mablag\u2018larining miqdori va taqdirini bilish uchun Jahon bankiga so\u2018rov yubordi. Xalqaro moliyaviy tashkilotning O\u2018zbekistondagi vakolatxonasi taqdim qilgan javobga ko\u2018ra, Jahon banki \u201cToshkent \u2013 Andijon\u201d avtomobil yo\u2018li qurilishining dastlabki texnik-iqtisodiy asoslarini tayyorlash va davlat-xususiy sheriklik to\u2018g\u2018risidagi bitim bo\u2018yicha konsalting xizmatlarini moliyalashtirgan.\nQayd etilishicha, mablag\u2018 ajratilgan konsalting xizmatlari qatoriga xalqaro tender o\u2018tkazish ham kiradi. Jahon bankiga ko\u2018ra, O\u2018zbekiston hozirda investitsiya oldi tadqiqotini taqdim etish va tenderga tayyorgarlik ko\u2018rish bosqichida.\n\u201c2024 yil bahorida O\u2018zbekiston Transport vazirligi huzuridagi Avtomobil yo\u2018llari qo\u2018mitasi xalqaro tender ishtirokchilarini birlamchi malakalash jarayonini boshlashi kutilmoqda. Birlamchi malakalash ushbu loyihani amalga oshirish bo\u2018yicha tenderda ishtirok etish uchun zarur malaka va qiziqishga ega investorlarni aniqlash imkonini beradi\u201d, deyiladi rasmiy axborotda.\nAvtomobil yo\u2018llari qo\u2018mitasining sobiq rahbari Abdurahmon Abduvaliyev 22 yil davomida O\u2018zbekistonning yo\u2018l xo\u2018jaligiga rahbarlik qilib kelgan, ammo investitsiyalarni jalb qilish va ularni o\u2018zlashtirishda sustkashlikka yo\u2018l qo\u2018ygani sabab 2023 yil 11 iyulda ishdan olingan.\nYaqinda davlat rahbari 4 yil avval \u201cToshkent \u2013 Samarqand\u201d, \u201cToshkent \u2013 Andijon\u201d pulli yo\u2018llari va Taxtiqoracha dovonida pulli tunnel qurish topshiriqlari berilganini, lekin na loyiha, na investor jalb qilish bo\u2018yicha haligacha amaliy ishlar boshlanmaganini tanqid qilgandi. Shuni hisobga olsak, yuqorida Jahon banki aytib o\u2018tgan ishlar cho\u2018zilishi ehtimoldan xoli emas.\nBir necha yuz kilometrdan iborat ikkita yirik yo\u2018lni noldan qurish albatta uzoq vaqt talab qiladi. Qurilish ishlari hozir boshlangan taqdirda ham, yo\u2018llar katta ehtimol bilan rejadagi 2026 yilning oxirida ham tayyor holatga kelmasligi mumkin.\u00a0\nDilshoda Shomirzayeva, G\u2018ayrat Yo\u2018ldosh tayyorladi,\r\nTasvirchi Mirvohid Mirrahimov,\r\nMontaj ustasi Muhiddin Qurbonov.\n\n\n\n\n"}, {"image": "https://storage.kun.uz/source/thumbnails/_medium/10/p4eIwJZwLD4Mazs06SSjjsVCE8xFGHgx_medium.jpg", "meta-data": "12:27 / 26.03.2024", "original-url": "https://kun.uz/news/2024/03/26/sovuq-suvdan-kora-issiq-suv-tezroq-muzga-aylanadi-obi-hayot-haqida-siz-bilmagan-qiziqarli-malumotlar", "tittle": "Sovuq suvdan ko\u2018ra issiq suv tezroq muzga aylanadi \u2013 obi hayot haqida siz bilmagan qiziqarli ma\u2019lumotlar", "content": "\nHar yili 22 mart butun dunyoda Suv resurslari kuni nishonlanadi. Bu bayram BMT Bosh Assambleyasining qarori bilan insoniyatga suv resurslarining atrof-muhit va jamiyat rivojlanishi uchun muhimligini eslatish maqsadida tashkil etilgan. Ushbu materialda suv bilan bog\u2018liq qiziqarli ma\u2019lumotlarni taqdim etamiz. \n\nFoto: Kun.uz\n\nHozirgi vaqtda yer yuzasining 70 foizi suv bilan qoplangan. Shundan 97,5 foizi sho\u2018r, faqat 2,5 foizi chuchuk suv hisoblanadi. Iste\u2019molga yaroqli suvlarning juda katta qismi muzlik holatida bo\u2018lgani uchun ularning faqat 1 foizi ichishga yaroqli hisoblanadi.\nSo\u2018nggi yillarda chuchuk suv resurslari muammosi keskinlashib bormoqda. Oxirgi 50 yilda dunyoda suv bilan bog\u2018liq 507 ta nizo yuz bergan. Shundan 21 tasi qurolli mojarolarga (harbiy harakatlarga) aylanib ketgan.\nSuv \u2013 sayyoramizdagi eng oddiy va odatiy suyuqlik. Biroq bir vaqtning o\u2018zida suvda juda ko\u2018p sir-sinoatlar yashirin. Olimlar hali ham suvni o\u2018rganishda davom etmoqda va u haqda yanada qiziqarli ma\u2019lumotlarni topmoqda.\nSuv bu \u2013 odam organizmidagi asosiy erituvchidir. Uning yordamida barcha foydali moddalar tashiladi, shuningdek, u organizmdan chiqindilarni va zararli moddalarni chiqarib tashlaydi. Suvli eritmalarimizda barcha kimyoviy reaksiyalar sodir bo\u2018ladi.\nSuvning sifati, uning kimyoviy va bakteriologik tarkibi, aholining sog\u2018lik holati va kasallik darajasi o\u2018rtasidagi bog\u2018liqlik allaqachon qayd etilgan.\nO\u2018rtacha kishi umr bo\u2018yi suv iste\u2019mol qilib, o\u2018z organizmidan 80 kilogrammdan 100 kilogrammgacha kimyoviy chiqindilarni o\u2018tkazadi. Shu uchun ichimlik suvining sifatli bo\u2018lishi inson salomatligi uchun juda muhim.\nSuvning ajoyib xususiyatlari haqida\nEkologik toza ichimlik suvi \u2013 inson uchun eng muhim oziq-ovqat mahsuloti hisoblanadi. Inson o\u2018rtacha umrida 35 tonna suv ichadi. Ana shu suv tozalansa, undan 420 stakan tuzlar va boshqa ifloslantiruvchi moddalar chiqishi mumkin.\nAgar u tozalanmasa ana shu \u201csuv chiqindilari\u201d bizning organizmimizda qoladi. Ular inson tomirida, barcha ichki a\u2019zolarda, to\u2018qimalar va hujayra membranalariga joylashadi. Oqibatda, ularning normal ishlashiga to\u2018sqinlik qiladi.\nSuvsizlangan kasal organizmda \u201cifloslanish\u201d jarayoni yanada kuchayadi. Shu sababli aynan kasallik paytida organizmni toza suv bilan ta\u2019minlash muhim, bu bemorning tezroq tuzalishiga yordam beradi.\nTurli mutaxassislar har kuni 6-8 stakan toza suv ichishni tavsiya qilishadi. Lekin ko\u2018pchilik buncha suv ichmaydi. Ichimlik suvi va ovqat tayyorlash uchun ishlatiladigan suv imkon qadar toza bo\u2018lishi juda muhim.\nSifatli ichimlik suvi sog\u2018liqni mustahkamlaydi va ko\u2018plab kasalliklar paydo bo\u2018lishining oldini oladi. Shu oziqlanish mutaxassislari faqatgina ekologik toza ichimlik suvini iste\u2019mol qilishni qat\u2019iyan tavsiya etishadi, shunda suv sifatiga ishonch hosil qilasiz.\nInson tanasi suvni tozalash uchun filtr emas, balki shaxsning har tomonlama rivojlanishi uchun vosita hisoblanadi.\nBiz har kuni suv bilan muloqot qilamiz \u2013 uni ichamiz, ovqat tayyorlaymiz, yuvinamiz, idishlarni yuvamiz. Ammo aksariyatimiz suv haqida hech narsa bilmaymiz.\nYer yuzidagi faqat 1,1 foiz suv zaxirasi ichimlik uchun yaroqlidir. Katta qismi muzliklarda mavjud. Suv yorug\u2018likni so\u2018rib oladi va tarqatadi. Shuning uchun okean ko\u2018k rangda ko\u2018rinadi.\nDunyoda suvning 70 foizdan ortig\u2018i qishloq xo\u2018jaligida, 22 foizi sanoat uchun ishlatiladi.\nJSST hisobotlariga ko\u2018ra, barcha ma\u2019lum kasalliklarning 80 foizi suv sifati pastligi tufayli yuzaga keladi.\nFarovon mamlakatlarda bir kishi sutka davomida o\u2018rtacha 100 litrdan ortiq suv sarflaydi. O\u2018rta asrlarda Yevropa aholisi kuniga o\u2018rtacha 5 litr suv bilan kifoyalangan.\nBa\u2019zi tadqiqotchilar suv xotiraga ega ekanini da\u2019vo qilishadi. Biroq rasmiy fan uning bu \u201cxususiyatini\u201d tan olmaydi.\nMa\u2019lumot uchun, dunyo bo\u2018ylab 1 mlrd inson toza ichimlik suvi iste\u2019mol qilish imkoniyatiga ega emas. Quyida suv haqidagi 15 ta eng qiziqarli ma\u2019lumotni taqdim etamiz.\n1. Yer yuzidagi eng toza suv Finlandiyada\nYuNeSKO ma\u2019lumotlariga ko\u2018ra, sayyoramizda eng toza suv Finlandiyada. Bu borada o\u2018tkazilgan tadqiqotlarda 122 mamlakatning tabiiy toza suvi o\u2018rganib chiqilgan va unda Finlandiyadagi suv eng tozaligi ma\u2019lum bo\u2018lgan.\n2. Sovuq suvdan ko\u2018ra issiq suv tez muzlaydi\nQaysi suv tezroq muzga aylanadi: issiq yoki sovuqmi? Mantiqan olganda, albatta, sovuq tez muzlaydi. Chunki issiq suv avval sovib, keyin muzlashi kerak, sovuq suvning esa sovishga hojati yo\u2018q. Ammo tajribalar shuni ko\u2018rsatdiki, aynan issiq suv tezroq muzga aylanadi.\nIssiq suv sovuq suvdan tezroq muzlashining hali aniq javobi yo\u2018q. Balkim bu sovitishdagi farq, bug\u2018lanish, muz hosil bo\u2018lishi yoki suyuq gazlarning issiq va sovuq suvga ta\u2019siri bilan bog\u2018liqdir.\n3. Suvning ortiqcha sovitishi\nMaktabda o\u2018tilgan fizika darsidan yaxshi bilamizki suv 0 darajada muzlaydi, 100 darajada yaxshi qaynaydi. Ammo juda toza \u2013 hech qanday aralashmasiz suvning ortiqcha sovitish xususiyati mavjud. Bunday suvlar hatto muzlash nuqtasidan past daraja sovuq bo\u2018lganda ham shunday suv suyuq holatda qoladi. Ammo umumiy qoida o\u2018zgarmaydi va suv sovuqda muzlaydi, issiqda qaynaydi.\n4. Suvning uchdan ortiq holati\nMaktab darsliklaridan ma\u2019lumki, suvning uchta holati bor: suyuq, qattiq va gaz. Ammo olimlar suvning suyuq holda besh xil va muzlangan holda o\u2018n to\u2018rt xil holatini ajrata olishadi. Suv bu \u2013 tabiiy sharoitda uchta, muz, bug\u2018 va suyuqlik holida osonlikcha topiladigan yagona modda hisoblanadi.\n5. Suv shisha bo\u2018la oladi\nAgar muzlagan toza suvni yanada sovitishda davom etadigan bo\u2018lsak nima bo\u2018ladi? Suv bilan mo\u2018jizaviy o\u2018zgarishlar sodir bo\u2018ladi. Tselsiy bo\u2018yicha \u2013120 daraja sovuqda suv juda cho\u2018ziluvchan bo\u2018ladi. -135 darajadan past haroratlarda u \u201cshisha\u201d suvga aylanadi. \u201cShisha\u201d suvda xuddi oynadagiday qattiq modda, ya\u2019ni kristalli tuzilish bo\u2018lmaydi.\n6. Suv bu \u2013 hayot \nSuv hayot asosi hisoblanadi. Barcha jonli hayvonlar va o\u2018simlik mavjudotlari suvdan iborat. Jumladan, hayvonlar \u2013 75 foiz, baliqlar \u2013 75 foiz, meduzalar \u2013 99 foiz, kartoshka \u2013 76 foiz, olma \u2013 85 foiz, pomidor \u2013 90 foiz, bodring \u2013 95 foiz, tarvuz \u2013 96 foiz suvdan iborat.\nHatto inson tanasining ham o\u2018rtacha 50-80 foizi suvdan iborat. Bu ko\u2018rsatkich odam embrionida 95 foiz, yangi tug\u2018ilgan chaqaloq tanasida 86 foiz, bolalarda 70-80 foiz, o\u2018rta yoshlilarda 60-70 foiz va keksa odamlar tanasida 50 foizgacha suv borligini ko\u2018rsatadi.\nDemak keksayib borishi bilan insonning tanasidagi suv miqdori kamayib boradi. Oqibatda organizmda chiqindilar to\u2018planadi va tanada suv ulushining kamayishi bilan kasalliklarga chalinish va qarish jarayoni tezlashadi.\n7. Suv \u2013 kasalliklarning yuqish vositasi\nSuv faqat hayot beribgina qolmay, uni olishi ham mumkin. Dunyodagi barcha kasalliklarning 85 foizi suv orqali yuqadi. Har yili 25 mln inson ushbu kasalliklar tufayli vafot etadi.\n8. Suv ichmagan inson o\u2018ladi\nAgar inson o\u2018z tanasining 2 foiz suvini yo\u2018qotsa, u kuchli chanqash his qiladi. Yo\u2018qotilgan suvning miqdori 10 foizgacha oshsa, unda holsizlanish va alahsirash boshlanadi. Yo\u2018qotish 12 foizga yetsa, bemor vrach yordamisiz tiklanmaydi. Tanadagi suv miqdori 20 foiz yo\u2018qotilganda inson vafot etadi.\n9. Eng ko\u2018p toza suv \u2013 muzliklarda bo\u2018ladi\nDunyodagi ichishga yaroqli suvlarning bir qismi muzliklardan iborat. Muzliklar Yer yuzidagi ko\u2018llar va daryolardagi suvlardan farqli ravishda juda toza hisoblanadi. Chunki atrof-muhit ifloslanishi, chang zarralari baland tog\u2018larda joylashgan muzliklargacha yetib bormaydi.\n10. Suv eng yaxshi parhez vositasi\nKishi tanadagi suv miqdorini ushlab turishda turli gazlangan ichimliklar va sharbatlardan voz kechib, faqat toza suv iste\u2019mol qilishga o\u2018tsa kaloriya keskin kamayadi va ortiqcha vazndan tez xalos bo\u2018lish mumkin.\nBundan tashqari, faqat toza suv iste\u2019mol qilish sog\u2018liq uchun ham juda foydali. Chunki ayrim kasalliklar gazlangan ichimliklar, sharbatlar va qahvani ko\u2018p iste\u2019mol qilish ortidan kelib chiqadi.\n11. Yurak sog\u2018lomligi uchun suv juda foydali\nFaqat toza suv iste\u2019mol qilib yurish yurak xurujining ehtimolini kamaytirishga yordam beradi. Tadqiqotlar davomida olimlar kuniga taxminan olti stakan suv ichadigan odamlar, faqat ikki stakan ichadiganlarga qaraganda yurak xurujiga kamroq uchrashini aniqlashgan.\n12. Inson umri davomida o\u2018rtacha 35 tonna suv iste\u2019mol qiladi\nInson suv ichmasa uzoq yashay olmaydi. Inson uchun eng muhim ehtiyoj kislorod (toza havo) bo\u2018lsa, ikkinchisi suv hisoblanadi. Inson yeguliksiz qolsa, taxminan olti hafta yashashi mumkin. Lekin suvsiz besh-yetti kun yashay oladi xolos. Olimlarning hisob-kitoblariga ko\u2018ra inson umri davomida taxminan 35 tonna suv ichadi.\n13. Eng qimmat suv\nSuv bepul bo\u2018lishi yoki juda qimmat narxda sotilishi ham mumkin. Dunyodagi eng qimmat suv Los-Anjyelesda sotiladi. \u201cSwarovski\u201d yorlig\u2018i bilan ishlab chiqariladigan bu suv yuqori ishqorli va kislotali (ph ta\u2019mli) hisoblanadi. Bunday suvning 1 litri 90 dollar narxlandi.\n14. Yonuvchi suv\nDunyoda yonuvchi suv ham mavjud. Bunday suvlar yer ostida metan aralashgan holda bo\u2018ladi. Masalan, Ozarboyjonda ana shunday suv bor. Bu suvga olov yaqinlashtirilsa, darhol alanga oladi. Italiyaning Sitsiliya orolida zaharli suv ham bor. Mutaxassislar tekshirib ko\u2018rishganda ko\u2018lning tubida kislota manbalari bo\u2018lib, ular yer osti havzasidagi suvni zaharlab turadi.\n15. Suvda oqsil bor\nDengiz suvi \u2013 oziqlantiruvchi moddalar bilan boyigan suv hisoblanadi. 1 santimetr kub suvda 1,5 g oqsil va boshqa moddalar mavjud. Olimlar Atlantika okeani suvlarida oqsil ko\u2018proq ekanini aytishgan.\nG\u2018ayrat Yo\u2018ldosh tayyorladi.\n\n\n\n\n"}, {"image": "https://storage.kun.uz/source/thumbnails/_medium/10/sCjUfi4bIKmEuIow4Cc5qXH6tM7Q2ZWF_medium.png", "meta-data": "14:49 / 24.03.2024", "original-url": "https://kun.uz/news/2024/03/24/xorijda-oldirilgan-trotskiy-stalin-asosiy-raqobatchisini-qanday-yoq-qildirgandi", "tittle": "Xorijda o\u2018ldirilgan Trotskiy - Stalin asosiy raqobatchisini qanday yo\u2018q qildirgandi?", "content": "\n1920-yillar boshida Stalin hokimiyat sari intilar ekan, mensheviklar vakili Trotskiy asosiy raqiblar safida edi. Shunday bo\u2018lsa ham Stalin uni yo\u2018qotishga urinmaydi. Trotskiyga turli amallar beriladi. Biroq u o\u2018z g\u2018oyalaridan voz kechmaydi. 1929 yilda uni xorijga surgun qilishadi. Keyinroq esa NKVD yollagan qotil uni Meksikada o\u2018ldirib ketadi. SSSRni 32 yil boshqargan Iosif Stalin tom ma\u2019noda yovuz odam edi. Aynan u boshqargan yillarda SSSRda 20 milliondan oshiq odam qatag\u2018on qilingan, ko\u2018plab sovet fuqarolari o\u2018ldirilgan.\nStalin SSSRga rahbar bo\u2018lganidan so\u2018ng ilk qatag\u2018onlarni siyosiy raqiblaridan o\u2018ch olishdan boshlagan edi. O\u2018shanda hech kimga shafqat qilinmaydi.\nStalin shaxsiyatini o\u2018rganar ekansiz, u raqiblaridan ayovsiz tarzda o\u2018ch olganini ko\u2018rish mumkin. U hatto xorijga chiqib ketgan shaxslarni ham o\u2018ldirtirgan. Ulardan biri Rossiyadagi Oktyabr to\u2018ntarishi tashkilotchilaridan biri bo\u2018lgan Lev Trotskiy edi.\nMensheviklardan bo\u2018lgan Trotskiy Stalin hokimiyat tepasiga kelgandan so\u2018ng bir necha yil u bilan murosa qilib ishlashga urinadi. Biroq 1920-yillarning ikkinchi yarmidan boshlab, xususiy mulk mahv etilib, mamlakatda jamoa xo\u2018jaliklari (kolxozlar) tuzila boshlangach, Trotskiy bu ishga qarshi chiqadi. Shunda uni xorijga quvib yuborishadi.\n\nStalin, Lenin va Trotskiy\r\nFoto:\u00a0alamy.com\n\nTrotskiy xorijda tinimsiz ravishda sovetlarga qarshi targ\u2018ibot olib boradi. Oxir-oqibat 1940 yilda 60 yoshli Trotskiy NKVD xodimi tomonidan Meksikada o\u2018ldirib ketiladi.\nTrotskiy\nHaqiqiy ism-sharifi Lev Davidovich Bronshteyn bo\u2018lgan Trotskiy inqilobiy harakatga (aslida davlat to\u2018ntarish uchun boshlangan harakat) 1896 yilda qo\u2018shilgandi. O\u2018shanda u Rossiya janubida yashirin to\u2018garakka a\u2019zo bo\u2018ladi va ishchilar orasida imperator tuzumiga qarshi targ\u2018ibot olib boradi.\n1898 yilda Trotskiy ilk marta hibsga olinadi va sudgacha qariyb ikki yil Odessadagi qamoqxonada o\u2018tiradi. 1899 yilda sud uni Sibirga surgun qilish haqida hukm chiqaradi. Trotskiy Irkutsk guberniyasiga jo\u2018natib yuboriladi.\n1902 yilda u Sibirdan qochadi. Irkutskda hammaslaklari unga Trotskiy nomiga olingan yangi pasport berishadi. Shu tariqa Bronshteyn yangi familiyaga ega bo\u2018ladi va Kiyev orqali Avstriyaga (u paytlarda Avstriya-Vengriya imperiyasi Rossiya bilan chegaradosh edi) o\u2018tib ketadi. So\u2018ng u yerdan Shveytsariyaga boradi.\nSal keyinroq Trotskiy Londonga keladi va shu yerda uning Lenin bilan ilk uchrashuvi bo\u2018lib o\u2018tadi. Shundan so\u2018ng Trotskiy Lenin tashkil etgan \u00abIskra\u00bb gazetasida o\u2018z maqolalari bilan qatnasha boshlaydi. Bu paytgacha u Rossiya sotsial-demokratik partiyasiga a\u2019zo bo\u2018lgandi.\n\nTrotskiy yoshligida\r\nFoto:\u00a0alamy.com\n\nPartiyadagi bo\u2018linish\n1904 yilda Rossiya sotsial-demokratik partiyasi a\u2019zolari orasida turli qarashlar bo\u2018yicha kelishmovchilik kelib chiqadi. Partiya ikkiga bo\u2018linadi. Shundan so\u2018ng Lenin boshchiligidagi ko\u2018pchilik \u00abbolsheviklar\u00bb nomini oladi. Qolganlar \u00abmensheviklar\u00bb deb ataladi. Trotskiy aksariyat masalalarda Lenin bilan kelisha olmagani uchun mensheviklar safiga o\u2018tib qoladi.\nO\u2018sha paytda Lenin \u00abBir qadam oldinga, ikki qadam orqaga\u00bb degan kitobi chop etiladi. Unda asosan mensheviklar tanqid qilingan va bolsheviklarning qarashlari yoqlangan edi.\nKo\u2018p o\u2018tmay Trotskiy o\u2018z qarashlari haqida \u00abBizning siyosiy vazifamiz\u00bb deb nomlangan risolasini chop ettiradi. U o\u2018z risolasida Lenin ilgari surgan g\u2018oyalarning aksariyatini tanqid qiladi.\n1905-1907 yillarda Rossiyada sodir bo\u2018lgan norozilik chiqishlari paytida Trotskiy Shveytsariyada edi. Ko\u2018p o\u2018tmasdan u Rossiyaga yetib keladi va namoyishlarda qatnashadi. Namoyishlar bostirilgach Finlandiyaga qochib ketadi.\nShu tariqa, Trotskiy ham Chor Rossiyasiga qarshi bo\u2018lgan boshqalar kabi matbuot orqali targ\u2018ibot olib boradi.\n\nTrotskiy ham boshqa sovet rahnamolari kabi Chor Rossiyasiga tegishli hududlarni yangi tashkil etilgan RSFSR qo\u2018l ostida saqlab qolish uchun jonbozlik ko\u2018rsatgan.\r\nFoto:\u00a0alamy.com\n\n1914 yilda boshlangan birinchi jahon urushi tom ma\u2019noda Yevropadagi sotsialistlarni sinovdan o\u2018tkazdi. Ularning bir qismi urushga qarshi chiqishadi. Boshqalari esa qo\u2018llab-quvvatlashadi.\nTrotskiy ham urushga qarshilardan edi. U urush boshlangandan so\u2018ng bir nechta maqolalar yozadi va urushni qo\u2018llab chiqqan yevropaliklarni keskin tanqid ostiga oladi.\n1917 yil fevralda sodir etilgan davlat to\u2018ntarishigacha Trotskiy Ispaniya va AQShda muhojirlikda bo\u2018ladi. Davlat to\u2018ntarishidan so\u2018ng Nikolay 2 taxtdan voz kechadi. Muvaqqat hukumat esa xorijda yurgan barcha muhojirlarga afv e\u2019lon qiladi. Shundan so\u2018ng Trotskiy Rossiyaga qaytadi.\nTrotskiy fevral to\u2018ntarishidan Oktyabr to\u2018ntarishigacha tinim bilmay ishlaydi va Chor Rossiyasi harbiylarining bolsheviklar tomoniga o\u2018tishi uchun harakat qiladi.\nO\u2018sha paytda Lenin Finlandiyada yashirinib yurgani uchun va asosiy rahbarlik Trotskiy zimmasida edi. Oktyabr to\u2018ntarishida harbiy masalalarni asosan u hal qiladi.\n\nFoto:\u00a0alamy.com\n\nTo\u2018ntarishdan so\u2018ng ko\u2018p o\u2018tmay u yangi tashkil etilgan Rossiya sovet sotsialistik respublikalari federatsiyasi (RSFSR) tashqi ishlar vaziri etib tayinlanadi. Aftidan Lenin o\u2018ziga asosiy raqobatchi bo\u2018lgan shaxsni chetroqda ishlatishni xohlagandi.\nTrotskiy bu vazifada 5 oyga yaqin ishlaydi va 1918 yil martda o\u2018rnini Georgiy Chicheringa bo\u2018shatib beradi. Uni RSFSR harbiy ishlar bo\u2018yicha xalq komissari (hozirgi mudofaa vaziri maqomiga teng) etib tayinlashadi.\nTrotskiy mudofaa vaziri sifatida harbiy-inqilobiy kengash raisi vazifasini ham oladi. Bu vazifa uncha ahamiyatli emasdi va uning raisi sifatida Trotskiyda aytarli vakolatlar yo\u2018q edi.\nMudofaa vaziri sifatida Trotskiy mamlakat bo\u2018ylab xuruj qilayotgan turli armiyalarga qarshi janglarni tashkillashtiradi va ularning aksariyatida g\u2018alaba qozonadi. Shu tariqa, bolsheviklar Chor Rossiyasi ega bo\u2018lgan hududlarning asosiy qismini o\u2018z qo\u2018llarida saqlab qolishadi.\nFaqat 1917 yildagi davlat to\u2018ntarishigacha Rossiya tarkibida bo\u2018lgan Polsha va Finlandiya qo\u2018ldan ketadi va mustaqil davlatlarga aylanadi.\nBolsheviklarning katta hududlarni o\u2018zida saqlab qolishida Trotskiyning xizmatlari juda katta bo\u2018lgan. O\u2018shanda bolsheviklar tomonidan \u00aboq gvardiyachi\u00bb deb atalgan harbiy qismlar Trotskiyni juda yomon ko\u2018rgan.\n\nFoto:\u00a0alamy.com\n\n1923 yilda RSFSR harbiy ishlar bo\u2018yicha xalq komissarligi RSFSR harbiy va dengiz ishlari bo\u2018yicha xalq komissarligi deb o\u2018zgartiriladi. Trotskiy rahbarlikni davom ettiradi.\n1922 yil 3 aprel kuni Lenin betobligi uchun qatnashmagan partiya s\u2019yezdida Stalin Butunittifoq bolsheviklar kommunistik partiyasi markaziy qo\u2018mitasi (TsK VKP(b)) bosh kotibi etib saylanadi.\nKeyinchalik, o\u2018shanda Stalin vrachlarni qo\u2018rqitib, Leninni shifoxonada ushlab turishni buyurgan va partiya s\u2019yezdida RSFSRga o\u2018zi rahbar bo\u2018lib olgan degan gap-so\u2018zlar ham tarqalgandi.\nLenin betob bo\u2018lgan paytda VKP (b) ichida hokimiyat uchun zimdan kurash boshlanadi. Shunda Stalin Trotskiyning maslakdoshlari bo\u2018lgan Kamenev va Zinovevni o\u2018z tomoniga og\u2018dirishga muvaffaq bo\u2018ladi. Yakkalanib qolgan Trotskiy hokimiyat uchun kurashda Stalinga yutqazadi.\nVKP(b) markaziy qo\u2018mitasi bosh kotibligi lavozimini (Amalda bu lavozim sohibi davlat rahbarini anglatardi) ham Stalin-Kamenev-Zinovev uchligi o\u2018ylab topgandi.\nStalin hokimiyat tepasiga kelgandan so\u2018ng Leninning vafotigacha o\u2018zini tiyib turadi. \u00abDohiy\u00bbning o\u2018limidan so\u2018ng hokimiyat uchun o\u2018ziga raqobat qilishi mumkin bo\u2018lgan shaxslarni birin-ketin markaziy hokimiyatdan chetlata boshlaydi. Atrofiga faqat o\u2018ziga sadoqatli odamlarni yig\u2018adi.\nTrotskiy ham Leninning o\u2018limidan so\u2018ng armiya ustidan nazoratni yo\u2018qota boshlaydi. 1925 yilda u mudofaa vazirligidan va harbiy-inqilobiy kengash raisligidan ketkaziladi.\n\nStalin, Rikov, Kamenev va Zinovev, 1924 yil.\r\nFoto:\u00a0alamy.com\n\nStalin asosiy raqibini muhim lavozimdan ketkazganidan so\u2018ng Kamenev va Zinovevni ham o\u2018zidan chetlashtiradi. Ularga uncha muhim bo\u2018lmagan vazifalar beriladi.\nShundan so\u2018ng ular Stalin o\u2018zlaridan foydalanganini tushunib yetadi va 1926 yilda Trotskiy bilan yaqinlasha boshlashadi. Stalin esa Buxarinni yoniga oladi.\nSurgun\n1928 yil 18 yanvar kuni Trotskiy Moskvadan Olmaota shahriga surgun qilinadi. Oradan roppa-rosa bir yil o\u2018tgach 1929 yil 18 yanvar kuni Trotskiy haqida hukumat qarori chiqariladi.\nUngacha 1928 yil 26 noyabr kuni Stalinning tashabbusi bilan VKP(b) markaziy qo\u2018mitasi siyosiy byurosida \u00abTrotskiyning aksilinqilob faoliyati\u00bb muhokama qilinadi.\nMuhokamadan so\u2018ng Stalin tomonidan unga tahdidona maktub jo\u2018natiladi. Maktubda Trotskiydan darhol siyosiy faoliyatini to\u2018xtatishi, aks holda qonuniy choralar ko\u2018rilishi aytilgan edi. Trotskiy tahdidga parvo qilmaydi.\nO\u2018sha paytda Stalin o\u2018z qatag\u2018onlarini boshlamagan, qolaversa mamlakatda Trotskiyning obro\u2018si yaxshi edi. Shu sababli Stalin uni \u00abosongina o\u2018ldirtirib yuborish\u00bbdan qo\u2018rqardi.\n\nFoto:\u00a0alamy.com\n\n1929 yil 7 yanvar kuni VKP(b) markaziy qo\u2018mitasi siyosiy byurosi Trotskiyni mamlakatdan quvib yuborish haqida qaror qabul qiladi. Unga faqat shaxsiy arxivini o\u2018zi bilan olishga ruxsat berishgandi.\n1929 yil 12 fevral kuni Trotskiy o\u2018g\u2018li va xotini bilan Sedov familiyasiga olingan pasport bilan Odessa portidan \u00abIlich\u00bb paroxodiga o\u2018tkaziladi va xavfsizlik xodimlari hamrohligida Istanbulga kuzatib boriladi.\nTurk rasmiylariga Trotskiy Turkiyaga davolanish uchun kelayotgani aytiladi. U bir oy davomida Istanbuldagi sovet konsulligi binosida yashaydi.\nTrotskiy Istanbulda Lenin asarlarini saqlash va chop etib tarqatish bo\u2018yicha fond ochish harakatlarini boshlaydi. Biroq Turkiya hukumati uning so\u2018rovini rad etadi.\nTrotskiy fond ochish maqsadini shunday tushuntirgandi: Stalin Lenin nazarda tutgan sotsializm g\u2018oyalardan og\u2018ib ketgan va SSSRda buni oshkora aytayotgan odamlar darhol aksilinqilobchi sifatida jazolanmoqda. Shu sababli odamlar Lenin aslida qanday davlat tuzishni xohlaganini bilishsin.\n\nTrotskiy Turkiyada\r\nFoto:\u00a0alamy.com\n\nTrotskiy Turkiyada yashar ekan, Yevropaning bir necha davlatlariga siyosiy boshpana so\u2018rab murojaat qiladi. Biroq ularning aksariyati rad etiladi.\n1930 yilda u \u201cMening hayotim\u201d nomli asarini chop ettiradi. Ko\u2018p o\u2018tmay bu asar Yevropaning bir qator tillariga tarjima qilinib, chop etiladi.\nBundan tashqari, Trotskiy o\u2018z maqolalarini Amerikaning New York Times va New York Herald Tribune, Britaniyaning Daily Express kabi nufuzli gazetalarida chop ettira boshlaydi.\n1932 yilda \u00abPravda\u00bb gazetasida SSSR ijroiya qo\u2018mitasining qarori e\u2019lon qilinadi. Mixail Kalinin imzo qo\u2018ygan qarorda Trotskiy va uning oila a\u2019zolari aksilinqilobiy faoliyat yuritishgani uchun SSSR fuqaroligidan mahrum qilingani yozilgan edi.\nTrotskiy 1933 yilda Fransiyaga borish uchun ruxsatnoma oladi va Turkiyadan chiqib ketadi. 1935 yilda u Norvegiyadan siyosiy boshpana oladi va shu davlatga ko\u2018chib o\u2018tadi.\n1936 yilda Trotskiy \u00abSotilgan inqilob: SSSR nima va u qayerga qarab ketmoqda\u00bb deb nomlangan kitobini yozib tugatadi. Bu kitobda u Stalinni Napoleon Bonapartday diktator, SSSRdagi tuzumni diktatura deb ataydi.\n\nTrotskiyning kitobi\n\n1936 yilda Norvegiyada Trotskiy yashayotgan uyga hujum uyushtiriladi. Shundan so\u2018ng u Meksikadan siyosiy boshpana so\u2018raydi va 1937 yilda shu davlatga ko\u2018chib o\u2018tadi.\nBir paytlar Stalinning yonida bo\u2018lgan va keyin mensheviklar sifatida amallardan chetlatilgan Kamenev va Zinovevning taqdiri ham ayanchli kechadi.\nUlar Stalin qatag\u2018onlarining ilk qurbonlari bo\u2018lishadi. 1934 yilda Zinovev va Kamenev hibsga olinadi. 1936 yilda har ikkalasi ham aksilinqilobiy faoliyatda aybdor deb topiladi va otib tashlanadi.\nSuiqasd\n1939 yil yozda Stalin boshchiligidagi tuzum Hitler Germaniyasi bilan o\u2018zaro hujum qilmaslik haqida shartnoma imzolaydi. Bu shartnoma tarixda har ikki mamlakat tashqi ishlar vazirlari familiyasi bilan \u00abMolotov-Ribbentrop pakti\u00bb nomi bilan qolgan.\nShartnomaning yashirin bandlarida Germaniya va SSSR Sharqiy Yevropani qanday tarzda taqsimlashni kelishib olgandi. Trotskiy bu kelishuvni qattiq tanqid qiladi. Shundan so\u2018ng sovetlar Trotskiyni yo\u2018q qilishga qaror qilishadi.\n1940 yil may oyida Meksikaning Koyoakane shahrida yashab kelayotgan Trotskiyga NKVD josusi Grigulevich tomonidan birinchi suiqasd qilinadi. Josus Trotskiy bo\u2018lgan xonaga bostirib keladi va tartibsiz ravishda bir nechta o\u2018q uzib chiqib ketadi.\n\nTrotskiy Meksikada\r\nFoto:\u00a0offensief.socialisten.net\n\nTrotskiy xotini va nabirasi bilan NKVD josusi birinchi o\u2018qni uzgancha karavot ostiga yashirinishga ulgurgandi. Ana shu narsa ularning jonini saqlab qoladi.\nOradan uch oy o\u2018tgach, 1940 yil 20 avgust kuni NKVDning boshqa bir josusi Ramon Merkadar Trotskiyning oldiga keladi va qo\u2018lyozmalarini ko\u2018rib berishni so\u2018raydi.\nMerkadar Trotskiy bilan muvaffaqiyatsiz chiqqan birinchi suiqasddan so\u2018ng tanishgan va unga o\u2018zini havaskor adib sifatida ko\u2018rsatgan edi. Shu sababli o\u2018sha kuni Trotskiy hech narsadan shubhalanmaydi va uni qabul qiladi.\nTrotskiy qo\u2018lyozmani o\u2018qiy boshlaganda Merkader plashining ichiga yashirib olib kelgan buyum bilan uning boshiga zarb bilan uradi va voqea joyidan qochib ketadi.\nOg\u2018ir yarador bo\u2018lgan Trotskiy bir sutkadan so\u2018ng 1940 yil 21 avgust kuni vafot etadi. Uni Koyoakane shahriga dafn etishadi.\n\nFoto: alamy.com\n\nOradan uch kun o\u2018tib, 24 avgust kuni \u00abPravda\u00bb gazetasida \u00abXalqaro josusning o\u2018limi sarlavhasi bilan ta\u2019ziya xabar e\u2019lon qilinadi. Shu tariqa sovetlar o\u2018zlariga qarshi targ\u2018ibot olib borayotgan shaxsdan qutulishadi.\nSovet hukumati Trotskiyning o\u2018limiga daxldorligini inkor qiladi. Trotskiyni o\u2018ldirgan Merkader ushlanadi va sud hukmi bilan 20 yilga qamaladi.\n1960 yilda Merkader ozod bo\u2018lgach SSSRga ko\u2018chib keladi. Unga darhol Sovet Ittifoqi qahramoni unvoni va Lenin ordeni berishadi.\nTrotskiy shaxsiyati\nTrotskiy garchi Leninning ayrim qarashlariga qo\u2018shilmasa ham, aslida u boshchiligidagi bosqinchi to\u2018daning bir muhim murvati bo\u2018lgan.\nTrotskiy ham xuddi Lenin va Stalinday bosqinchi, shovinist, sovetlar tomonidan tuzilgan yangi davlat chegaralarini Chor Rossiyasi egalik qilgan hududlarda saqlab qolish tarafdori bo\u2018lgan.\nU ham Chor Rossiyasi tomonidan egallab olingan Kavkaz, O\u2018rta Osiyoni qo\u2018yib yubormaslik va mustamlaka sifatida ushlab qolish uchun qattiq harakat qilgan.\n\nFoto: grid.mk\n\nTrotskiy 1917 yil oktyabrda amalga oshirilgan davlat to\u2018ntarishidan boshlab SSSRdan chiqib ketguncha turli vazifalarda ishlagan va boshqalar kabi ayovsiz bo\u2018lgan. Dushmanlariga rahm-shafqat qilmagan.\nAgar arxiv hujjatlariga qaralsa, Trotskiy ham yuqori amallarda ishlagan vaqtlarida sovetlar tomonidan amalga oshirgan juda ko\u2018p nohaq ishlarga bosh bo\u2018lganini, turli qarorlar imzolaganini ko\u2018rish mumkin.\nMasalan, sovetlar birinchi jahon urushi paytida Ruminiya tomonidan Rossiya imperiyasiga topshirilgan oltinlarni qaytarishni rad etishadi. Oltinlarni qaytarishga ayniqsa Trotskiy juda qarshi bo\u2018ladi.\nG\u2018ayrat Yo\u2018ldosh tayyorladi.\n\n\n\n\n"}, {"image": "https://storage.kun.uz/source/thumbnails/_medium/10/ufyWFiGB3dIIPsPCcylEn_2zbrn503gW_medium.jpg", "meta-data": "10:53 / 24.03.2024", "original-url": "https://kun.uz/news/2024/03/24/tuproqni-qoplarga-solib-tashirdik-katta-fargona-kanali-qazilishida-ishtirok-etgan-111-yoshli-salimaxon-momo-hikoyasi", "tittle": "\u201cTuproqni qoplarga solib tashirdik\u201d \u2013 Katta Farg\u2018ona kanali qazilishida ishtirok etgan 111 yoshli Salimaxon momo hikoyasi", "content": "\nOltiariq tumanining Jo\u2018rak mahallasida 111 yoshli Salimaxon aya Yusupova istiqomat qiladi. Aya 45 kun ichida qurib bitkazilgan Katta Farg\u2018ona kanali bunyod etilishida ishtirok etgan. \u201cChelak, qanor qopga tuproq-loy solib, tepalikka tashirdik. Uyga kelsak kelardik, bo\u2018lmasa, kanalning ichida tunab qolardik\u201d, deydi momo o\u2018sha kunlarni eslab.\u00a0\n\nKatta Farg\u2018ona kanali qazilishida odamlarning jasorati va o\u2018tmishni Salimaxon aya shunday xotirlaydi:\n\u00a0\u201c17-18 yoshimdan kolxozda ishladim. Uch o\u2018g\u2018il, bir qizim bor edi. O\u2018g\u2018illarimdan biri 40 yil o\u2018qituvchilik qilib, umri qisqa ekan, vafot etdi. Boshimizdan ko\u2018p qiyinchiliklar o\u2018tdi. Xaltada un, buxanka non tashib, farzand boqdim. Hozir endi hammasi uyli-joyli, bola-chaqasi bilan chiroyli ro\u2018zg\u2018or qilib o\u2018tirishibdi. Nevara-chevaralarim yuztaga boradi.\n\nSalimaxon aya Yusupova\n\n\u00a0\nKatta Farg\u2018ona kanali qazilishida ishladim. Chelak, qanor qopga tuproq-loy solib tepalikka tashirdik. Uyga kelsak kelardik, bo\u2018lmasa, kanalning ichida tunab qolardik. Qurilishida erkaklar bilan tengma-teng ishlaganmiz. Ketmon va belkurak bizning asosiy ish qurolimiz edi. Kanal ichida qozon osib ovqat qilardik.\n\nTuproq ortilgan etaklarni erkag-u xotin tepalikka olib chiqar edik. Tuproqni qopga solib tepalikka tashiyotgan odamlarning kiyimlari qop ishqalanaverganidan yirtilib ketardi. Deyarli barcha xonadondan hasharchilar chiqqan. Biz \u2014 xotin-qizlar uzun ko\u2018ylaklarni kiyib chiqar edik. Ko\u2018ylaklarimizning etagi og\u2018ir mehnat ortidan titilib ketardi. Erkaklar asosan qopda, ayollar esa chelakda tuproq tashirdik. Kanalda men bilan birga ishlagan tanishlarimning ko\u2018pi olamdan o\u2018tib ketdi.\n\nO\u2018sha kunlari Oxunjon qiziq, Yusufjon qiziq, Ma\u2019murjon Uzoqov, Jo\u2018raxon Sultonov, Mukarrama Turg\u2018unboyeva kabi san\u2019atkorlar kelib, hasharchilarning kayfiyatini ko\u2018tarib turishgan. Kanal bitgach, kolxozda 4-5 raisning qo\u2018lida ishladim\u201d, \u2014 deya hikoya qildi u.\n1912 yilda tug\u2018ilgan aya 4 nafar farzand ko\u2018rgan \u2014 3 o\u2018g\u2018il, bir qiz. Bir o\u2018g\u2018li olamdan o\u2018tgan.\n\u201cBir o\u2018g\u2018lim kolxozchi, yana biri esa shifokor bo\u2018lib ishlab, nogiron bo\u2018lib qoldi. \u201cBir etak\u201d nevara, chevara, evaralarim bor. Ular uyimga kelsa, sig\u2018ishmaydi ko\u2018pligidan\u201d, \u2013 deydi suhbat chog\u2018ida Salimaxon Yusupova.\nSalimaxon ayaning 73 yoshli o\u2018g\u2018li Rahmonali Abdullayev onasining shu yoshida ham ancha tetikligini ta\u2019kidlaydi:\u00a0\n\nRahmonali Abdullayev\n\n\u201cYaratganga shukr, onajonimiz 111 yoshga kirdi. Bizning baxtimiz, davlatimiz shu onamiz. U kishi bor ekan, bizdan boy odam yo\u2018q.\nYaxshi eslayman, markazda non sotadigan do\u2018kon bo\u2018lardi. Bir kishiga bitta non berilardi, onam bilan non olay deb borardim, ikkimiz ikkita non ko\u2018tarib qaytardik.\n\nOnamning ko\u2018zlari haligacha juda yaxshi ko\u2018radi, birovning qorasi ko\u2018rinsa, taniydi. Yirikroq yozuvli gazetalarni ham o\u2018qiy oladigan. Xotiralari ham yaxshi, mening esimda yo\u2018q narsalarni ham yodda saqlab yuradi.\nBosh bo\u2018lib yuribdilar bizga. Hozir ham bilmagan narsalarni o\u2018rgatadi kelinlarga. Tomorqa, ekinlarni parvarish qilish bo\u2018yicha ham bir nimalarni tayinlab turadi\u201d.\n\nSalimaxon aya Yusupova 2020 yilda prezident farmoniga binoan \u201cShuhrat\u201d medali bilan mukofotlangan.\nSarvar Ziyoyev,\r\nKun.uz\r\nMontaj ustasi: Nuriddin Nursaidov\n\n\n\n\n"}, {"image": "https://storage.kun.uz/source/thumbnails/_medium/10/_dfQUczOj24JM_jncYE5y5ekrT7N2Rof_medium.jpg", "meta-data": "09:50 / 23.03.2024", "original-url": "https://kun.uz/news/2024/03/23/muammolarimiz-prezidentga-chiqmagunicha-yechilmayapti-meva-sabzavot-eksportidagi-yechimini-kutayotgan-muammolar-haqida-suhbat", "tittle": "\u00abSohadagi muammolar prezidentga chiqmagunicha yechilmayapti\u00bb - meva-sabzavotchilik mutaxassislari bilan suhbat", "content": "\nBir gektar yerdan foyda olish darajasi O\u2018zbekistonda 300 dollar, Turkiyada esa 6000 dollardan oshadi. Yerdan kam hosil olinayotgani bois tannarx oshib bormoqda va natijada Afg\u2018oniston bozorini nisbatan arzonroq bo\u2018lgan Hindiston mahsuloti egallamoqda. Mahalliy mas\u2019ul idoralar eksportga chiqarilayotgan mahsulotlarni tegishli hujjatlarini xalqaro standartlarga mos tarzda rasmiylashtirishni bilishmaydi. Bu esa minglab dollar turadigan tovarlarni u eksport qilingan davlatda qabul qilinmay, utilizatsiya qilinishiga sabab bo\u2018lmoqda. Kun.uz soha mutaxassislari bilan meva-sabzavot eksportidagi yangilik va yechimini kutayotgan muammolar haqida suhbatlashdi.\n\nIstaymizmi, yo\u2018qmi, O\u2018zbekiston \u2013 agrar mamlakat. Ya\u2019ni iqtisodiy turish-turmushimizda hali ham yerda unadigan mahsulotlarning ulushi katta. Shu bilan birga qishloq xo\u2018jaligimiz potensiali to\u2018liq yuzaga chiqishidan aaancha yiroqdamiz. Nega? Chunki...\nChunki \u201cpotensial\u201d so\u2018zi \u201cislohot\u201d so\u2018zi bilan \u2013 bir-biridan ajralmas egiz aka-ukalar: to\u2018g\u2018ri islohotlar natijasida har qanday sohaning potensiali yuzaga chiqadi. O\u2018zbekiston o\u2018z qishloq xo\u2018jaligini oxirgi yillarda isloh qilish yo\u2018lidan boryapti: dehqonlarga qiyinchilik bilan bo\u2018lsa-da erkinlik berish yo\u2018lidan boryapti. Natijada bu mahsulot eksporti oshishiga olib kelyapti. Natijalar haqida soha vakillari va mutaxassislardan so\u2018raymiz.\n\u2014 Oxirgi paytda O\u2018zbekistonda yetishtirilgan qishloq xo\u2018jaligi mahsulotlarini eksport qilish mavzusi e\u2019tibor markazida. O\u2018zi O\u2018zbekistonning potensiali qancha?\nYorqinjon Malikov, Eksportchilar uyushmasi raisi: \u2014 Eksport qilgan qishloq xo\u2018jaligi mahsulotlarimizga raqamlarda qarasak, 1 mln 900 ming tonna mahsulot eksport qildik. Endi buni summaga chaqsak 1 milliard 200 million. Biz qayta ishlaganimiz uchun, boshqa ahamiyat bermagan tomonlarimiz bo\u2018lgani uchun faqatgina shunday yetishtirgan qishloq xo\u2018jaligi mahsulotlarini sotyapmiz. Yanglishmasam, O\u2018zbekiston 1 gektardan foyda olish darajasi 300 dollar deb ko\u2018rgan edim. Turkiyaniki 6000 dollardan 8000 dollargacha edi. 20 barobar farq bor. Qishloq xo\u2018jaligi vazirligi hisob-kitobiga ko\u2018ra, hozirgi holatdagi yerlardan foydalansak, o\u2018rtacha 5 mlrd dollarga yetkazishimiz mumkin ekan eksportni.\n\u2014 Qishloq xo\u2018jaligi mahsulotlari eksporti borasida qanday o\u2018zgarishlar bo\u2018ldi?\nAlisher Shermatov, tadbirkor: \u2014 Kelib tushgan valutaning 50 foizini davlat kursida sotib, 50 foizini o\u2018zimizda olib qolishga imkonimiz bor edi, konvertatsiya yopiq edi. Bugun uzoqroq davlatlarga mahsulot yuborishdagi transport xarajatlarining 50 foizi davlat tomonidan qoplanyapti.\nYorqinjon Malikov: \u2014 2017 yildan keyin konvertatsiyaga ruxsat berilgach, juda tez o\u2018zgarish bo\u2018ldi. Qishloq xo\u2018jaligida eksport bilan shug\u2018ullanuvchi tadbirkorlar juda kam edi, hozirgi holatda esa bunday eksport qiluvchilar 2400 tani tashkil qilyapti. Umumiy eksportni olsak, 7 mingta faol eksportyor bor. 2016 yillarda eksportimiz 10 mlrdga ham bormasdi, 2023 yilda esa 24 mlrd dollar bo\u2018ldi. Eksport qiluvchi davlatlarimiz ham ortgan, 160 ta davlatga eksportimiz bor. Ilgari faqatgina ayrim yuqori organlarda ishlovchi shaxslarga tegishli kompaniyalar eksport qilardi, bugun esa bunday emas, barchaga ham yo\u2018l ochiq.\nAlisher Shermatov: \u2014 2 kun oldingi yig\u2018ilishda davlat rahbarimiz aytdiki, kompensatsiya qilinadigan 50 foiz transport xarajatlari 70 foizga ko\u2018tarildi. Bundan tashqari, port xizmati xarajatlari ham 70 foiz kompensatsiya bo\u2018ladigan bo\u2018lyapti.\nBaxtiyor Beknazarov, tadbirkor: \u2014 Oldin ichki bozorda ishlardik, eksport nimaligini bilmasdik. Hozir Angliyaga har oy bir fura no\u2018xat eksport qilamiz.\nYorqinjon Malikov: \u2014 Ko\u2018pchilik eksportyorlar bilmaydigan narsa ham bor: agar eksportchi mahsulot O\u2018zbekistonga kelganini reklama qilsa OAVda, davlat 20 ming dollargacha to\u2018lab beradi bir yilda. Reklama shartnomalarini, boshqa hujjatlarini taqdim etishsa, bir oy ichida kompensatsiya qilib beradi. Sertifikatlash laboratoriya xarajatlari uchun ham 10 ming dollargacha, yuborilgan namuna sarf-xarajatlari uchun ham 2 ming dollargacha to\u2018lab beradi.\nBundan tashqari, eksportchilar va o\u2018sha davlatdagi elchixonalarimiz o\u2018rtasida aloqa ta\u2019minlanyapti, bu bo\u2018yicha Tashqi ishlar vazirligida mas\u2019ul xodim bor, Eksportchilar uyushmasiga biriktirilgan. Davlatlardagi talablarni o\u2018rganyapmiz elchixonalarimiz bilan birga. Uyushma o\u2018rtada turib, yengilliklarni yetkazib turadi, talab-takliflarni yetkazadi. Yaqinda davlat rahbarimiz yana qanday yengillik bo\u2018lishini so\u2018raganda, daryo-dengiz orqali boruvchi yuklar uchun ham kompensatsiya berilishini taklif etdik. Hozirgi geosiyosiy vaziyatda transport, yo\u2018l xarajatlari oshib boryapti, shu sabab endi 70 foizlik kompensatsiya bo\u2018lishini so\u2018radik. Bu esa eksport oshishi, eksport qilinadigan davlatlar ko\u2018payishiga olib keladi.\nAlisher Shermatov: \u2014 Afg\u2018oniston va Pokiston orqali koridor ochilgani bizga juda qo\u2018l kelyapti, yuk mashinalarimiz 7 kunda Hindistonga yetib boryapti.\n\u2014 Eksport sohasiga karantin agentligi ham asosiy mas\u2019ullardan ekani qayd etilgan, bunga munosabatingiz? Raqamlarda rejalar qo\u2018yildimi eksport bo\u2018yicha?\nYorqinjon Malikov: \u2014 2024 yil 18 yanvar davlat rahbari boshchiligida yig\u2018ilish bo\u2018ldi. Eksport sohasini ko\u2018rib chiqib, tizimni o\u2018zgartirish, sohaga mas\u2019ul kerak, dedilar va Karantin agentligini bunga bosh qilib qo\u2018ydilar. O\u2018zi eksportdagi muammolarni Investitsiya vazirligi hal qilishi kerak edi, ammo sarsongarchilik ko\u2018p bo\u2018lardi. Karantin agentligi bosh bo\u2018lganiga ijobiy qaraymiz, chunki doimiy birga ishlash kerak bo\u2018lgan tashkilot, endi shu bosh bo\u2018ldi.\nRaqamlarga to\u2018xtalsak. 2023 yilda qishloq xo\u2018jaligi mahsulotlari 1 mln 900 ming tonna eksport bo\u2018lgan bo\u2018lsa, buni mutlaq oshirish belgilab berildi. Qishloq xo\u2018jaligi va qandolat mahsulotlari umumiy 3,5 mlrd dollarlik eksport qilinishi belgilandi.\n\u2014 Ba\u2019zi hollarda reja qo\u2018yilganda ma\u2019muriy aralashuv, qo\u2018l boshqaruvi kuchayib ketadi. Shu xavotir bormi sizlarda ham?\nYorqinjon Malikov: \u2014 Bunday xavotir bor menda ham. Tarixda ham qaysidir viloyatga qanchadir miqdorda eksport qilish yuklangan, korrupsion holatlar paydo bo\u2018lgan. Shunday holatlar bo\u2018lmasligi uchun, ya\u2019ni narxlar pasaytirib ko\u2018rsatilmasligi uchun Vazirlar Mahkamasining qarori chiqdi, tegishli tashkilotlar nazorat qilib, chora ko\u2018radi. Davlat rahbari shu masalani ta\u2019kidlab o\u2018tdilar. Davlat rahbari topshirig\u2018iga ko\u2018ra, Investitsiya vazirligi, Savdo-sanoat palatasi, Karantin agentligi joylardagi qishloq xo\u2018jaligi mahsulotlari narxini o\u2018rganib, maxsus platformaga kiritib boradi, eksport qilinayotgan mahsulotlar narxlari bozor narxlariga solishtirib ko\u2018riladi va aniqlanadi.\n\u2014 Narxni pasaytirib ko\u2018rsatishning oldini olish uchun boshqa davlatlar qanday yo\u2018l tutgan?\nAlisher Shermatov: \u2014 Deylik, Turkiyadan Rossiyaga eksport qilinadigan qishloq xo\u2018jaligi mahsulotlarining har biriga \u00abgost\u00bb belgilanadi, narxlar shunga ko\u2018ra belgilanib ko\u2018rib boriladi.\n\u2014 Sohada qanday muammolar bor?\nYorqinjon Malikov: \u2014 Qishloq xo\u2018jaligi mahsulotlarini chetga eksport qilish uchun xalqaro akkreditatsiya o\u2018tgan laboratoriyamiz yo\u2018q. Bunday laboratoriya bor, lekin Yevropa talablari bo\u2018yicha sertifikatlay olmaydi.\nQishloq xo\u2018jaligi mahsulotlarini eksport qilish bo\u2018yicha metodologiyamiz yo\u2018q. Qaysi paytda yetiladi, qachon uzish kerak, qanday saralanadi, saqlanadi \u2014 shu kabi masalalar bo\u2018yicha qo\u2018llanma yo\u2018q. Qishloq xo\u2018jaligi vazirligi qilib berishi kerak buni.\nBaxtiyor Beknazarov: \u2014 Angliyaga bir fura yuk jo\u2018natdik, yarmi turshak, yarmi no\u2018xat edi. O\u2018zimizdagi laboratoriyaga tekshirtirib, qoniqarli degan natija bilan yuborgandik, lekin u yoqqa borganda bunday bo\u2018lib chiqmadi. Mahsulotni kuydirmoqchi bo\u2018lishdi, Tashqi ishlar vazirligi orqali zo\u2018rg\u2018a olib qoldik. Juda qimmatga tushdi bu.\nYorqinjon Malikov: \u2014 Eksportchilar menga falon davlatga eksport qilish falon mahsulot uchun shuncha kerak, deydi. Men Qishloq xo\u2018jaligi vazirligidan so\u2018rayman, lekin kimda mahsulot borligini aytib berolmadi. Karantin agentligi yaxshi platforma yaratibdi, qayerda qanday mahsulot borligi kiritilar ekan. Lekin bu ham bir muammo, aniq ma\u2019lumotlar yo\u2018q. Agar platforma bo\u2018lsa, biz bunday muammolarga duch kelmaymiz.\nBunday platforma yo\u2018qligi ko\u2018pchilik uchun zarar. Deylik, bir dehqon-fermer yeriga nima ekishni bilmaydi, narx qanday bo\u2018ladi, kim oladi, deb o\u2018ylaydi. Yetishtiruvchi va sotuvchi o\u2018rtasida mexanizm yo\u2018q. Oluvchi, bozor bor, lekin shunga yetkazib beruvchilarni topib olish muammo.\nBaxtiyor Beknazarov: \u2014 Ilgari lalmi yerlardan bir gektardan 08,-1 tonnagacha no\u2018xat olardik, hozirgi vaqtda 200-300 kg olinadi. Yog\u2018ingarchilik bo\u2018lmasa, umuman hosil olinmaydi ham, voz kechiladi. Hindistondagi lalmi yerlardan ham 08,-1 tonna hosil olarkan. Dorilab urug\u2018 ekarkan, qurg\u2018oqchilik boshlanguncha tezroq yetishtirib, yig\u2018ib olish rejalari ham bo\u2018lar ekan. Bizga ham shunday tajribalar kerak. Bo\u2018lmasa, dehqon-fermerlar yetkazib berolmay ham qoladi.\nOldin Afg\u2018onistonga kuniga 20 tonnagacha qovurilgan no\u2018xat eksport qilardik, lekin endi Afg\u2018oniston bozorini Hindiston mahsuloti egalladi, chunki arzon ularniki. Bizda yerdan kam hosil olinayotgani uchun tannarx oshib ketgan.\nYorqinjon Malikov: \u2014 Qishloq xo\u2018jaligi mahsulotlarimizning taxminan 80 foiz eksporti Rossiyaga qilinadi. Lekin bugungi kunda Rossiyada talab kamaymoqda. O\u2018zim borib o\u2018rganib ham keldim Rossiya bozorlarini. Videolarni ham ko\u2018ryapmiz, xurmo qutilarning tagiga sholg\u2018om qo\u2018shib yuborishgan, giloslarni yuziga kattalarini terib, tagiga kichkina gilos qo\u2018shib yuborishgan. Bizdagi katta muammolardan biri ham shu tadbirkor bir marta mahsulot sotishni o\u2018ylaydi, keyingi faoliyatini emas. Eksport sohasida ilmsizlik bor. Davlatimiz rahbari ham yig\u2018ilishda mana shunday vijdonsiz eksportchilarimiz bor ekan, deb aytib o\u2018tdilar. Muammoga ko\u2018z yumsak, gazak ola boshlaydi bu.\nDeylik, bir olib sotar bitta bog\u2018 hosilini ulgurji sotib oladi-da, katta-kichik ajratmasdan sotadi, eksportga chiqarib yuboradi. Bu ham bir katta muammo.\nBaxtiyor Beknazarov: \u2014 Hozir Karantin agentligi xodimlari yuk yuboruvchining omboriga borib mahsulotni tekshirib ko\u2018radi, talabga javob bermasa, ruxsat berilmaydi.\nYorqinjon Malikov: \u2014 Eksport qilingan mahsulotni yuk mashinasiga ortib, jo\u2018natamiz. Yo\u2018lda biror bir hodisa ro\u2018y bersa, haydovchilar kimga murojaat qilishni bilmaydi. Biz O\u2018zbekistondan chiqib ketgach, o\u2018zimizni yetimdek his qilamiz, deb aytishadi haydovchilar. O\u2018tgan yilgi keys: Turkiyada yo\u2018lda yuk mashinani to\u2018xtatib, haydovchilarni garovga olib, yuklarni tortib olishgan. Elchixonaga murojaat qilishini aytamiz, lekin elchi umumiy masalalar bo\u2018yicha ishlaydi, elchixonalarda transport logistikaga javob beruvchi mas\u2019ullar yo\u2018q. Transport vazirligi va Tashqi ishlar vazirligi kelishib, shunday mas\u2019ul qo\u2018yib berishlari kerak. Yildan yilga yuk tashuvchilarimiz ortib boryapti, shuning uchun haydovchilarning ham uyushmasini tashkil qilib berish kerak Transport vazirligi.\nYana bitta muammo. Aviatashuv orqali eksport qilinadigan mahsulotlar uchun aeroportlarimizda saqlovchi muzlatkichlar yo\u2018q, mahsulot quyosh tagida turadi buzilib. Importyorga qanday javob beramiz? Yana bir narsa: samolyotlarda qancha yukka joy borligi taxminiy yuradi, aniq ma\u2019lumot topish qiyin, deylik, 5 tonna mahsulot olib borsak, 3 tonnasi sig\u2018adi, qolgani keyingi reysga qoladi va katta ehtimol bilan buziladi.\nNavbatdagi muammo. Qishloq xo\u2018jaligi mahsuloti manzilga borguncha ma\u2019lum darajada yo\u2018qotiladi og\u2018irlik nuqtai nazardan. 15 foizgacha yo\u2018qotilishi mumkin. Qabul qiluvchi esa yetib borgan hajmga pul to\u2018laydi. Bu yerda esa qancha yozilgan bo\u2018lsa, shunchaga pul tushishi kerak, bo\u2018lmasa soliq qo\u2018mitasidan jarimaga tortadi. Shuning ham mexanizmini to\u2018g\u2018rilash kerak. Shu yo\u2018qotiladigan mahsulot miqdorini 5 foizdan 15 foizga chiqarishni so\u2018ragandik. Investitsiya vazirligi hal qilmagach, davlat rahbariga buni aytdik yig\u2018ilishda, ko\u2018rib chiqib hal etish topshirig\u2018i berildi.\n2-4 mart kunlari 30 ta tadbirkor bilan Afg\u2018onistonda bo\u2018ldik. 4 yanvar kuni Tashqi ishlar vazirligiga xat yozgan edim borib kelishda amaliy yordam berishlarini so\u2018rab, 24 fevralda javob keldi, orada qancha vaqt o\u2018tib ketdi. Bu masalalarni davlat rahbariga aytmadik, bir yarim-ikki oyda viza oldik desak, uyat ham bu. Qo\u2018shnimiz bo\u2018lgan Afg\u2018onistonga chiqish shuncha qiyin bo\u2018ldi.\nYuqorida bir fura yuk noto\u2018g\u2018ri laboratoriya tekshiruvi bo\u2018lgani uchun qaytganini aytdilar, boshqa bir tadbirkor 3 ta konteyner mahsulotni qaytargan, 48 ming dollar zarar ko\u2018rgan. Sudga berib, boshqa qilib, davlat budjetidan qoplasa bo\u2018lar edi, lekin shunaqa qilmaylik, deb indamay qo\u2018ydi. Yo\u2018q joydan 48 ming dollar ketdi.\nBaxtiyor Beknazarov: \u2014 Yanvar oyida Angliya va Belgiyaga quruq mevalar yubordik. Shunda bir yuk mashinaga 250, biriga 70 kg qurut ham yuborgandik. Chet eldagi o\u2018zbeklar juda ko\u2018p so\u2018rashadi chunki. Yuborish uchun Veterinariya qo\u2018mitasidan sertifikat oldik, SES berolmaymiz, degandi. Olib bordik, importyorga jarima solishdi va qurutlarni kuydirishga musodara qilishdi. Chunki Veterinariya qo\u2018mitasi bergan sertifikat u davlatlarning talablariga javob bermas ekan. Talablarni, tajribani o\u2018rganishmagan, shunchaki sertifikatlab yuborishgan. Nimaga talab bo\u2018yicha sertifikatlamagansan, deb importyor ham norozi bo\u2018ldi. Ikkinchi yuk mashinani Boltiqbo\u2018yida to\u2018xtatib, bu mahsulot mumkinmas deb kiritishmadi ham.\nYorqinjon Malikov: \u2014 Bizning ham muammolarimiz bor. Lekin sohalar kesimida vazirliklar eshitmasa, kimga aytaylik dardimizni? Hamma muammoga ko\u2018zni yumaversa, qanday rivojlanish bo\u2018ladi? Mana masalan, haydovchilarimizning davlatlarga kirish ruxsatnomasi masalasi haliyam yechilgani yo\u2018q. Endi Prezidentimiz YeIga kirish uchun ruxsatni 250 mingtaga ko\u2018paytirish bo\u2018yicha topshiriq berdi Transport vazirligiga. Prezidentga chiqmasak, yechilmayapti muammolar.\nAlisher Shermatov: \u2014 Eksportyorlar ko\u2018pincha mablag\u2018 yetishmovchiligi muammosiga duch keladi. Mavsumda yetishtiruvchilardan mahsulot sotib olishi kerak, jo\u2018natishi kerak. Importyorga yetib borib, u pullarni o\u2018tkazguncha bir yarim-ikki oy vaqt o\u2018tadi. Bu orada eksportyor boshqa mahsulotlarni ham jo\u2018natishi kerak. Dehqonlar arzon, noto\u2018g\u2018ri dori sepgan bo\u2018lsa, borganda aniqlanib, mahsulot bekor bo\u2018lish holatlariyam bo\u2018ladi. Umuman, shunday qiyin vaziyatda eksportyorlar murojaat qilganda birdan pul beradigan banklar, mexanizm yo\u2018q. Texnikalar, saralovchilar apparatlar sotib olgan bo\u2018ladi, sotib olish, saqlash xarajatlari bor. Eksportyorlar mulklarini ham garovga qo\u2018yib bo\u2018lgan bo\u2018ladi. Shunday vaziyatda sug\u2018urta kompaniyalari tomonidanmi, boshqa shakldami yordam bo\u2018lsa, yaxshi bo\u2018lar edi.\nYorqinjon Malikov: \u2014 Bizning banklar sug\u2018urta kompaniyalariga ishonmaydi. Chunki sug\u2018urta kompaniyalari pul to\u2018lab bermaydi banklarga. Shu masalani davlat rahbari ham ko\u2018tardi.\nBaxtiyor Beknazarov: \u2014 Biror davlatdan yangi mijoz chiqsa, u birinchi mahsulotni ko\u2018rishni istaydi. Shunda mahsulotdan namuna aviatashuv orqali pochta qilib jo\u2018natiladi. Keyin birinchi sinab ko\u2018rish uchun 500 kg yoki 1 tonna atrofida kelishadi. Buncha miqdorni aviatashuv orqali yuborish kerak bo\u2018ladi. Yuqorida aytilgandek, aeroportlarda na muzlatkich bo\u2018ladi, na boshqasi. Umuman, yetkazib berish xarajatlari ham ortadi va tannarx oshadi. Keyin mijoz boshqa joydan olishni ma\u2019qul ko\u2018radi. Ko\u2018pincha shu nuqtada to\u2018xtaydi ishimiz. Agar mana shunday yangi davlatlarga mahsulot yuborishda logistika mablag\u2018lariga 70 yoki 100 foizlik kompensatsiya berilsa, biz yangi davlatlarga chiqib borolamiz.\nShokir Sharipov suhbatlashdi.\u00a0\n\n\n\n\n"}, {"image": "https://storage.kun.uz/source/thumbnails/_medium/10/TT2LcqgEjeC1mOUhnjNPvNdPZYYqZ1Ww_medium.jpg", "meta-data": "13:51 / 22.03.2024", "original-url": "https://kun.uz/news/2024/03/22/kriptovaluta-kelajak-pulimi-yoki-moliyaviy-pufak", "tittle": "Kriptovaluta: kelajak pulimi yoki moliyaviy pufak?", "content": "\nKriptovaluta. U nima, qanday paydo bo\u2018lgan? Ko\u2018z bilan ko\u2018rinmaydigan, qo\u2018l bilan ushlab bo\u2018lmaydigan bu \u201cpul\u201d kim yoki qaysi davlat tomonidan boshqariladi? Unda to\u2018lovlar qanday amalga oshiriladi? Nima uchun uning qiymati kun sayin ortib bormoqda? Bu borada o\u2018zbekistonliklar uchun eng zarur tavsiyalar qanday bo\u2018ladi? Kun.uz shular haqida soha mutaxassislari bilan suhbatlashdi.\n\nKriptovaluta va odatiy valuta o\u2018rtasidagi farq nimada?\nValutaning eng muhim jihatlaridan biri \u2014 unda emissiya qiluvchi (pul chiqaruvchi) muassasa mavjud va tegishli qonunga muvofiq to\u2018lovlarning belgilangan hududlarda o\u2018z qiymatida qabul qilinishi qat\u2019iy belgilanadi. Yarim asr oldin pullarning qiymati oltin bilan ta\u2019minlangan bo\u2018lsa, bugungi kunga kelib, ular mamlakatda yaratilgan mahsulot va xizmatlar umumiy yig\u2018indisi bilan ta\u2019minlanishi ko\u2018zda tutilgan. Biroq kriptovaluta virtual pul bo\u2018lib, biz amalda foydalanayotgan pullardan farqli o\u2018laroq, jismoniy ifodaga ega emas. Ularning asosiy xususiyati markazlashmaganida. Bunda har bir ishtirokchi teng huquq va imkoniyatlarga ega bo\u2018ladi. Shuning uchun banklar, soliq, sud va davlat organlari kriptoaktivlar foydalanuvchilarining tranzaksiyalariga ta\u2019sir qila olmaydi. Kriptovaluta hamyonlari va tranzaksiyalari bilan bog\u2018liq barcha ma\u2019lumotlar blokcheynda saqlanadi.\nIlk kriptovalutalardan biri hisoblangan\u00a0Bitcoin\u00a0jahon moliyaviy inqirozidan keyin vujudga kelgan. U 2009 yil 3 yanvarda o\u2018zini\u00a0Satoshi Nakamoto\u00a0deb nomlagan bir yoki bir necha shaxslar tomonidan yaratilgan.\u00a0\nSatoshi Nakamoto ismi ortida turgan kishi yoki bir guruh insonlarning kim ekanligini aniqlash uchun olib borilgan barcha harakatlar zoye ketgani bois, bugungi kunga Bitcoin\u2019ning\u00a0haqiqiy yaratuvchisi kim ekani noma\u2019lum hisoblanadi.\nBitcoin kriptovalutasi bu \u2013 ishonchga emas, balki kriptografik kodlash tizimiga asoslangan, o\u2018zaro hech qanday vositachilarsiz (bank yoki boshqa moliyaviy instrumentlar)\u00a0to\u2018lovlarning bevosita ishtirokchilar o\u2018rtasida amalga oshirilishini ta\u2019minlovchi to\u2018lov tizimidir.\nBitcoin\u2019ning o\u2018ziga xos jihatlari:\n\nmarkazlashmagan tizim \u2013 bunda har bir ishtirokchi teng huquq va imkoniyatlarga ega;\nhisob-kitoblarning to\u2018liq shaffofligi \u2013 har bir ishtirokchi barcha tranzaksiyani ko\u2018rishi mumkin;\nnazoratning yo\u2018qligi \u2013 hech bir davlat yoki tashkilot tizim ichidagi operatsiyalarni nazorat qila olmaydi;\nsirlilik \u2013 tizim ishtirokchilar haqidagi ma\u2019lumotlar tasdiqlanishini so\u2018ramaydi;\ntangalarni emissiya qilish cheklangan \u2013 jami bo\u2018lib 21\u00a0000\u00a0000 BTC (Bitcoin tangasi) chiqariladi;\nbalans ikki yoqlama yozuv asosida bo\u2018lmaydi, balki barcha tranzaksiyalar xronologik tartibda barcha ishtirokchilarda ko\u2018rinadi;\ninflatsiyaga uchramaydi, qiymati talab va taklifga qarab o\u2018zgaradi;\nyuridik jihatdan hech qanday asos\u00a0mavjud emas.\n\nNima uchun uning qiymati kun sayin ortib bormoqda? Bu borada o\u2018zbekistonliklar uchun eng zarur tavsiyalar qanday bo\u2018ladi? Kun.uz shular haqida soha mutaxassislari bilan suhbatlashdi. Ko\u2018rsatuvni to\u2018liq YouTube kanalimizda tomosha qilishingiz mumkin.\n\n\n\n\n"}, {"image": "https://storage.kun.uz/source/thumbnails/_medium/10/bVwnwu4pnQc3IFuWO9QCNdmHqWb-YiOc_medium.jpg", "meta-data": "22:05 / 19.03.2024", "original-url": "https://kun.uz/news/2024/03/19/putin-oz-rekordini-yangiladi-uning-salkam-90-foiz-ovoz-olgani-nimani-bildiradi", "tittle": "Putin o\u2018z rekordini yangiladi: uning salkam 90 foiz ovoz olgani nimani bildiradi?", "content": "\nVladimir Putin Rossiya Federatsiyasi tarixidagi eng yuqori ko\u2018rsatkich \u2013 87,3 foiz ovoz bilan beshinchi marta prezident lavozimiga saylandi. Uning g\u2018alabasiga zarracha shubha yo\u2018q edi, lekin salkam 90 foizlik ko\u2018rsatkich rasmiylashtirilishi biroz kutilmagan holat bo\u2018ldi. \nPutindan keyingi o\u2018rinlarda Kommunistik partiya lideri Nikolay Xaritonov 4,30 foiz, \u201cYangi odamlar\u201d partiyasi nomzodi Vladislav Davankov 3,83 foiz, LDPR partiyasi nomzodi Leonid Slutskiy 3,21 foiz ovoz olgani aytildi.\nRossiya tarixida birinchi marta saylovlar uch kun davom etdi, 15 martda boshlanib, 17 mart kuni tugadi. Qolaversa, birinchi marta masofadan turib elektron ovoz berish tashkillashtirildi. Ma\u2019lumotlarga ko\u2018ra, rossiyaliklarning uchdan biri 15 mart kuni ovoz berishgan. Bunga ularning ish joylarida tashkillashtirilgan ovoz berish jarayoni sababchi bo\u2018lgan. Ya\u2019ni ish joylaridagi rahbarlar o\u2018z xodimlarining saylov boshlangan kunning o\u2018zida va \u201cto\u2018g\u2018ri\u201d ovoz berishga yo\u2018naltirishgan.\nHaliga qadar hech bir Rossiya prezidenti 87 foiz ovoz olmagan edi. Putin RF rahbarligiga ilk marta 2000 yilda saylangan, o\u2018shanda 53 foiz ovoz olgan edi. 2004 yilda 71 foiz, 2012 yilda 63 foiz, 2018 yilgi saylovda esa 76 foiz ovoz olgani qayd etilgan. Shu tariqa, 2024 yilda u Rossiyaning va o\u2018zining shaxsiy rekordini yangiladi.\nBunday ovozlar miqdori Rossiya siyosiy tizimining qaysi yo\u2018ldan ketayotganini anglatadi?\nDunyoda saylovlar va undagi ovozlar miqdoriga qarab, saylov bo\u2018layotgan davlatning siyosiy tizimi qanday va qaysi tomonga qarab ketayotganini bildiruvchi qarashlar shakllanib bo\u2018lgan. Demokratik siyosiy tizimlarda, eng obro\u2018li va xalq ishonchidagi siyosatchilar ham birinchi turda juda borsa 50-60 foiz ovoz olishlari mumkin. Ba\u2019zan ikkinchi tur ham bo\u2018ladi. Agar siyosatchi 60-75 foiz ovoz olsa, demak, bu siyosiy tizimda hali siyosiy plyuralizm va siyosiy raqobat ancha zaif ekanini bildiradi. Agar siyosatchi 90 foiz atrofida yoki undan yuqori ovoz to\u2018play olsa, bu siyosiy monopoliya borligini anglatadi, va tizim demokratik deyilishi imkonsiz bo\u2018ladi.\nSaylovlarning asosiy ma\u2019nosi juda oddiy \u2013 emin-erkin odamlar, erkin jamiyat o\u2018zi istagancha siyosiy partiyalar tuza oladi va saylovlarda o\u2018zi istagan siyosiy kuchlarga bemalol ovoz beradi. Saylovlar erkin, kuchli raqobat ostida, tanqidiy ruhda o\u2018tadi. Saylov jarayonida, barcha nomzodlarni ro\u2018yxatdan o\u2018tkazish va ularga teng axborot resurslari kafolatlangan bo\u2018ladi. Faqat shunday sharoitlardagina odamlar erkin, ongli va to\u2018g\u2018ri tanlov qilishlari mumkin. Har qanday boshqa holatlarda, saylovlar erkin va xolis bo\u2018lmaydi.\nSaylovlar legitimligini buzishning ikkita yirik usuli bor. Birinchisi \u2013ovozlarni soxtalashtirish. Bunda odamlar agar \u201cA\u201d nomzodga ovoz bergan bo\u2018lsa, tashkilotchilar, yashirincha shaklda \u201cB\u201d nomzod uchun ovozlarni saylov qutisiga tashlashadi. Bu \u2013 qo\u2018pol va sodda soxtalashtirish.\nLekin ikkinchi usul ancha murakkab. Bu \u2013 saylovchilarni, xalqni surunkali va tizimli manipulyatsiya qilish hisoblanadi. Bunda noto\u2018g\u2018ri qarashlar, qo\u2018rquv va manipulyatsiya saylov kunidan ancha oldin insonlarning ongiga quyib qo\u2018yilgan bo\u2018ladi. Ya\u2019ni propaganda qilingan bo\u2018ladi.\nPutin hokimiyatga kelgach, Rossiya axborot mashinasi yangi yo\u2018nalishda ishlay boshladi. Shu yo\u2018nalishning hosilasi sifatida keyingi ikki o\u2018n yillikda mutlaq aksariyat rossiyaliklar o\u2018zlarini \u201caldangan\u201d, \u201cmahrum qilingan\u201d, \u201cyutqazgan\u201d millat va xalq sifatida biladi.\nRossiya propagandasi rus odamidan qalbi jarohatlangan, g\u2018arbga va umuman tashqi dunyoga nafrat va ishonchsizlik bilan qaraydigan insonni shakllantirib ulgurdi.\nBugun rossiyaliklar uchun Putin \u2013 g\u2018arb bilan tirashish timsoli.\nRossiyaliklar xayolida, g\u2018arb Rossiya davlatini va hatto oilalarni parchalash uchun harakat qilmoqda. G\u2018arb bilan yagona kurasha oladigan siyosatchi esa, Putin.\nRossiya propagandasi shu qadar kuchli ishlaydiki, bugun o\u2018rta statistik rossiyalik uchun, nafaqat amerikalik yoki ingliz dushman, balki pravoslav gruzin va slavyan ukrainalik ham katta dushman hisoblanadi.\nPropaganda Rossiyada shunday jamiyat shakllantirdiki, Putindan qo\u2018rqish, va ayni paytda, unga ishonish, 65-70 foiz bo\u2018lib qolaveradi.\nXo\u2018sh, salkam 90 foizlik ovoz bilan boshlanayotgan yangi olti yillik, Rossiya uchun, possovet hududi uchun, nimani anglatadi? Shu paytga qadar Rossiya siyosiy tizimi avtoritar deb ko\u2018rilar edi. 2022 yil fevralida Ukrainaga bostirib kirgach, Rossiya jamiyati ikkiga bo\u2018lindi. Kreml pozitsiyasiga qo\u2018shilmagan, boshqacha fikrlaydiganlar bilan keyingi ikki yilda keng ko\u2018lamli kurash olib borildi. Bugun Rossiyaning ichida ochiq muxolif yoki tanqidiy fikrli shaxslar, OAV qolmadi hisob. Barchasi xorijga chiqib ketdi.\nRossiyada avtoritarizmning qattiq yoki ashaddiy davri boshlandi. Bu qattiq avtoritarizm, tabiiy ravishda, possovet hududiga, jumladan Markaziy Osiyo davlatlariga bevosita va bilvosita salbiy ta\u2019sir qiladi. Moskvadagi qattiq avtoritar kayfiyat, Markaziy Osiyo hokimiyatlari uchun ham yashirin tahdid bo\u2018lsa, boshqa tomondan aholimizning qarashlarini ham zaharlashtirishda davom etadi.\nKamoliddin Rabbimov,\r\nsiyosatshunos\n\n\n\n\n"}, {"image": "https://storage.kun.uz/source/thumbnails/_medium/10/LV_WkUVpDNrqccdUEuZN6XolwTkHdDtU_medium.jpg", "meta-data": "18:09 / 17.03.2024", "original-url": "https://kun.uz/news/2024/03/17/kelajak-oldida-qanday-javob-beramiz-manzil", "tittle": "Kelajak oldida qanday javob beramiz? | Manzil", "content": "\nKo\u2018pchiligimiz bolaligimizni nostalgiya bilan eslaymiz: beg\u2018ubor, samimiy, g\u2018am-anduhdan yiroq davrlar va albatta ekologiya... Afsuski, hozir ko\u2018pchilik o\u2018z bolaligini eslaganda tabiat va undagi salbiy o\u2018zgarishlarni ham yodga olyapti. \u201cManzil\u201d bu safar sayohatlardan biroz chekingan holda, ekologiyaga befarq bo\u2018lmagan insonlarning aynan ekologik xotiralari bilan qiziqdi.\n\nEkologiya, atrof-muhitni muhofaza qilish va iqlim o\u2018zgarishi vazirining maslahatchisi Rasul Kusherbayev o\u2018z bolaligi o\u2018tgan Chirchiq daryosi qirg\u2018og\u2018i va undagi yo\u2018qolib ketgan tabiatni achinib eslarkan, afsuski, daryoning tabiiyligiga ziyon yetkazish hanuzgacha to\u2018xtamaganini ta\u2019kidlaydi.\nJurnalist Bobur Akmalov esa bolaligini eslatuvchi maktab va uning atrofidagi daraxtlar, ariqlarda oqqan suv va toza havoning bugun yo\u2018qligini alam bilan eslashini aytadi.\nEkobloger Mo\u2018tabar Xushvaqtova o\u2018zining bolaligini Toshkent shahridagi daraxtlarga boy parklar bilan esladi va shu bilan birga, odamlarning tabiatga, ayniqsa suvga munosabati hanuzgacha yomon holatda qolayotganini ta\u2019kidlaydi.\nBunday xotiralar, afsuski, 20 yoshni qoralagan har bir vatandoshimizda bor.\nTohirjon Tursunov,\r\nKun.uz\u2019ning \u201cManzil\u201d loyihasi uchun maxsus\n\n\n\n\n"}, {"image": "https://storage.kun.uz/source/thumbnails/_medium/10/UyN8yyjnbhmU6Khu_Gd8eCKFfiLa7EY2_medium.jpg", "meta-data": "08:55 / 16.03.2024", "original-url": "https://kun.uz/news/2024/03/16/akmal-ikromov-istiqlol-goyasidan-kommunistik-ozbekiston-rahbarligigacha", "tittle": "Akmal Ikromov \u2013 istiqlol g\u2018oyasidan kommunistik O\u2018zbekiston rahbarligigacha", "content": "\nBundan 86 yil oldin, 1938 yil mart oyi o\u2018rtalarida O\u2018zbekistonning birinchi rahbarlaridan bo\u2018lgan Akmal Ikromov (kompartiya rahbari) va Fayzulla Xo\u2018jayev (hukumat rahbari) davlatga xiyonatda ayblanib otib tashlangan edi. Kun.uz avvalroq Fayzulla Xo\u2018jayev haqida material tayyorlagan, bugun esa Akmal Ikromov haqida ma\u2019lumot berib o\u2018tadi.\n\n1937-1938 yillarda SSSRda keyinchalik \u201ckatta terror\u201d deb nomlangan keng ko\u2018lamli qatag\u2018on operatsiyasi amalga oshiriladi. \u201cXalqlar qotili\u201d Stalinning bu shafqatsiz kampaniyasi sabab turli bo\u2018hton va tuhmatlar bilan 2 millionga yaqin odam hibsga olinadi, 700 mingdan oshiq kishi otib tashlanadi.\nIttifoq bo\u2018ylab qatag\u2018on qilinuvchi insonlar ro\u2018yxatini Ichki ishlar xalq komissarligi, ya\u2019ni NKVDning maxsus uchligi shakllantirgan. Troyka tarkibiga respublikalardagi ichki ishlar xalq komissari, prokurori va kommunistik partiya birinchi kotibi kirgan. Shunga ko\u2018ra, O\u2018zbekiston SSR troykasida kompartiya rahbari sifatida Akmal Ikromov ham o\u2018rin olgan va yuzlab insonlarning qatag\u2018on qilinishiga bevosita jalb etilgan.\nAkmal Ikromov 1898 yilda Toshkentning O\u2018qchi mahallasida, maktabdor oilasida tug\u2018ilgan. 14 kishidan iborat katta oilada ko\u2018p moddiy qiyinchiliklar bo\u2018lganiga qaramay, otasi Ikrom domlaning maktabida yaxshi ta\u2019lim olishga erishgan. Fors va arab tillarini puxta o\u2018rganib, sharq mumtoz adabiyoti bilan yaqindan tanishgan. 19 yoshligida bo\u2018lajak siyosatchining onasi, keyinroq esa otasi ham og\u2018ir kasallik tufayli vafot etadi.\nAkmal Ikromov yoshligida qurilishda ishlagan vaqti rus ishchilari bilan tanishib, ularning sotsialistik g\u2018oyalariga qiziqa boshlagan. 1917 yilda Toshkentdagi pedagogika kurslarida o\u2018qiy boshlagan paytdan e\u2019tiboran bolsheviklar bilan yaqin aloqalar o\u2018rnatgan, 1918 yilda kommunistik partiyaga a\u2019zo bo\u2018lgan. Faoliyatining boshida Namangan, Farg\u2018ona va Sirdaryoda turli lavozimlarda ishlaydi va 1921 yilga kelib, 23 yoshida Turkiston Kommunistik partiyasi Markaziy komitetining mas\u2019ul kotibi etib tayinlanadi.\nIkromov 1922-1924 yillarda Moskvada Sverdlov nomidagi kommunistik universitetda ta\u2019lim olgan va kommunizm g\u2018oyasiga sodiq qolgan. U Stalinning avtonomlashtirish g\u2018oyasiga, ya\u2019ni ittifoqqa a\u2019zo respublikalarni yuridik jihatdan ham Rossiyaga to\u2018liq qo\u2018shib yuborishga qarshi chiqqan va o\u2018z fikrlarini ochiq-oydin bildirishdan qo\u2018rqmagan. Moskvada o\u2018qigan yillari uning siyosiy faoliyatiga katta ta\u2019sir qilgan. 1924 yilda milliy chegaralar belgilanganidan keyin Toshkent viloyati kompartiyasi, keyinchalik respublika kompartiyasi kotibi sifatida ishlagan. 1929 yilga kelib, O\u2018zbekiston Sovet Sotsialistik Respublikasi Kommunistik partiyasi markaziy komitetining birinchi kotibi etib tayinlanadi.\nIkromovning 7,5 yil davom etgan rahbarlik davrida SSSRning O\u2018zbekistondagi birlamchi siyosati agrar va madaniy sohalarga qaratilgan. Bu davrda yer-suv islohoti o\u2018tkazilgan, kolxozlar tashkil etilgan. Akmal Ikromov O\u2018zbekistonning asosiy paxta yetkazib beruvchi respublika maqomini olishida ayniqsa katta rol o\u2018ynagan. Xususan, paxtachilikka doir maqolalar, ilmiy asarlar yozgan. Matbuotda turkiylik va istibdod haqida fikrlar paydo bo\u2018lib qolganida esa, mualliflarni millatchilikda ayblab, bu g\u2018oyalarga qarshi chiqqan.\n1937 yil avgustda, Stalinning \u201ckatta terrori\u201d boshlangan vaqtda Akmal Ikromov lavozimi taqozosi bilan troyka tarkibiga kiritilgan. Qisqa vaqt ichida bir nechta otuv va qamoq hukmlarini chiqarishda ishtirok etgan. Bu hukmlarda, jumladan, yuzdan ortiq o\u2018zbekistonlik o\u2018limga mahkum qilingan. Ko\u2018p o\u2018tmay, sentabr oyida o\u2018zi ham qamoqqa olingan.\nIkromov o\u2018sha davr tuzumiga qanchalik ixlos bilan, faol xizmat qilgan bo\u2018lmasin, ommaviy qatag\u2018onlar uni ham chetlab o\u2018tmagan. Siyosatchi Moskvada O\u2018zSSR xalq komissarlari soveti raisi Fayzulla Xo\u2018jayev va boshqa sovet amaldorlari qatorida sudlanib, davlat tuzumini ag\u2018darishda ayblangan va 1938 yilda, 39 yoshida otib tashlangan.\nHujjatlarga ko\u2018ra, Akmal Ikromov 1918 yilda \u201cMilliy istiqlol\u201d nomli yoshlar tashkilotiga rahbarlik qilganini sudda tan olgan. Bu tashkilot esa, o\u2018z nomidan ham ma\u2019lumki, milliy ozodlikni targ\u2018ib qilgan. Ikromovning ushbu tashkilotdagi faoliyati uning siyosiy faoliyati boshida istiqlolchilik harakatining tarafdorlaridan biri bo\u2018lgani, keyinchalik kommunizm g\u2018oyasini qabul qilganini anglatishi mumkin.\nAkmal Ikromov nomi 1957 yilda SSSR Oliy sudi tomonidan to\u2018liq oqlangan.\n\n\n\n\n"}, {"image": "https://storage.kun.uz/source/thumbnails/_medium/10/gFhhiBhNaxeabNf3FYWLdbuN-7_PYHz4_medium.jpg", "meta-data": "13:30 / 13.03.2024", "original-url": "https://kun.uz/news/2024/03/13/gazodagi-urush-2024-yilda-arab-kochasiga-qanday-tasir-qiladi", "tittle": "G\u2018azodagi urush 2024 yilda \u201carab ko\u2018chasiga\u201d qanday ta\u2019sir qiladi?", "content": "\n2023 yilning oxirgi uch oyida davom etib, 2024 yilga ham yuqori sur\u2019atlarda ko\u2018chib o\u2018tgan G\u2018azodagi urush AQSh va Isroilning xalqaro miqyosda misli ko\u2018rilmagan darajada yakkalantirilishi va ularga nisbatan qarashlardagi chuqur o\u2018zgarishlar bilan davom etmoqda. \n\nG\u2018arbiy sohildagi Ibron shahrida namoyishda qatnashayotgan qiz / Foto: AFP\n\nDekabr oyida BMT Bosh Assambleyasi Falastin xalqining o\u2018z taqdirini o\u2018zi belgilash huquqini tasdiqlovchi rezolyutsiyani qabul qildi. 172 davlat yoqlab, o\u2018ntasi betaraf ovoz bergan bo\u2018lsa, faqat to\u2018rtta davlat, jumladan, AQSh va Isroil qarshi ovoz berdi.\nBir vaqtning o\u2018zida Vashingtondagi siyosiy doiralar va ayrim ommaviy axborot vositalari \u201cArab ko\u2018chasi\u201d va global janubning qolgan qismi manfaatlariga mutlaqo zid bo\u2018lgan Isroil-Falastin haqidagi \u201crivoyatlarni\u201d takrorlay boshladi. \u201cIbrohim kelishuvlari\u201d doirasini kengaytirish va bu orqali Falastin masalasini \u201cko\u2018mib tashlashga\u201d urinishlari bilan Bayden ma\u2019muriyati va AQSh tashqi siyosati idorasi arab dunyosini tushuna olmayotganini ko\u2018rsatdi.\n2024 yilda ham \u201cArab ko\u2018chasi\u201dga xotirjamlik qaytmaydi\nG\u2018azodagi keskinlik Falastin masalasi arab jamiyatlarida hamon muhim ekanini yana bir bor tasdiqladi. 1948 va 1967 yillardagi Arab-Isroil urushlari va boshqa tarixiy voqealarning achchiq merosi mintaqadagi ko\u2018pchilik uchun g\u2018azab va norozilik manbayi bo\u2018lib qolmoqda. Oktyabr oyidan beri avtoritar hukumatlarning qattiq bosimiga qaramasdan Yaqin Sharq va Shimoliy Afrika bo\u2018ylab namoyishlar davom etar ekan, Falastin masalasi arab vatandoshlarini safarbar qilishda davom etishiga guvoh bo\u2018ldik. Aynan mana shu omil ko\u2018plab arab hukumatlari nuqtayi nazarida Falastin masalasi xavfini oshiradi. Zero, har doim bo\u2018lganidek, arab mamlakatlaridagi Falastin birdamligi shiorlari ostidagi noroziliklar tezda boshqa masalalarni, jumladan, mintaqa davlatlari siyosiy yetakchilari Isroilning shafqatsizligiga nisbatan passivligi va Tel-Aviv bilan munosabatlari, shuningdek, korrupsiyadan tortib iqtisodiy noto\u2018g\u2018ri boshqaruvgacha bo\u2018lgan masalalarni yuzaga chiqarishi va hattoki, rejimlarning qonuniyligi bo\u2018yicha eski da\u2019volarni qo\u2018zg\u2018ashi mumkin.\n\nIordaniya poytaxti Ammanda Falastinni qo\u2018llab-quvvatlash namoyishi / Foto:\u00a0Alaa Al Sukhni / Reuters\n\n2024 yilda AQSh tomonidan qo\u2018llab-quvvatlanadigan arab davlatlari, ayniqsa, Isroil bilan munosabatlarini mo\u2018\u2019tadillashtirgan davlatlarning yetakchilari G\u2018azo inqirozi butun mintaqada, xususan, ommaviy faollikda ishtirok etayotgan fuqarolik jamiyati vakillari orasida qanday kechayotganini diqqat bilan kuzatib boradi. Mintaqadagi siyosatchilar o\u2018z hukumatlarining AQSh va Isroilga nisbatan manfaatlaridan voz kechmagan holda jamoatchilik g\u2018azabini qo\u2018zg\u2018atadigan nuqtalarda nozik muvozanatga erishishga intiladi. Bunday omillar, ehtimol, hech bir arab davlati 2024 yilda Isroil bilan aloqalarni normallashtirmasligini anglatadi.\nFalastin muammosi arab mamlakatlarida ichki o\u2018yin ko\u2018rsatish usullaridan tashqari, ko\u2018rfaz arab davlatlari submintaqasi xavfsizlik arxitekturasida kuzatishga arziydigan muhim dinamikaga ham sabab bo\u2018ladi. Bu mojaroning yanada mintaqaviylashuvi va xalqarolashuvi AQSh va Eronning to\u2018g\u2018ridan to\u2018g\u2018ri ishtirokini ehtimoliy ssenariy sifatida inkor etib bo\u2018lmasligini anglatadi. Bu ro\u2018y bergan taqdirda, Eronning arab dunyosidagi bevosita qo\u2018shnilari va Vashingtonning yaqin harbiy ittifoqchilari yoki hamkorlari bo\u2018lgan ko\u2018rfaz monarxiyalari nizoga eng ko\u2018p tortilgan arab davlatlari bo\u2018ladi.\nIsroil-Eron qarama-qarshiligi va ko\u2018rfaz monarxiyalari: muvozanatli diplomatiya\nIsroilning G\u2018azoga qarshi urushi bu yil ham davom etsa-da, Isroil-Eron munosabatlaridagi keskinlikning yanada ortib borishini kutishga asos yo\u2018q. Tel-Aviv va Tehronning bir-biriga nisbatan dushmanligi va har ikki tomondan qo\u2018llab-quvvatlanadigan nodavlat aktyorlar o\u2018rtasidagi qarama-qarshiliklar ehtimol kuchayishi mumkin. Xavfsizlik dilemmasi kontekstida Eron va ko\u2018rfaz monarxiyalari, xususan, Saudiya Arabistoni va BAA mojaro kengayib ketishi xavfi borligi sabab muvozanatni saqlashga va shu bilan birga harbiy qudratini yanada oshirishga harakat qiladi. Mavjud vaziyatda ko\u2018rfaz monarxiyalari Eron bilan aloqani davom ettirib, mojaroni Isroil-AQSh ittifoqi va Eron boshchiligidagi qarshilik o\u2018qi doirasida qoldirishga intiladi. Bunga Ibrohim kelishuvlaridan qat\u2019i nazar erishish mumkin. Biroq agar Isroil Eron va AQShni to\u2018g\u2018ridan to\u2018g\u2018ri urush harakatlariga jalb qila olsa, ko\u2018rfaz monarxiyalari harbiy harakatlarning markaziga tushib qolishi aniq. Bunday vaziyatda mo\u2018\u2019tadillashayotgan aloqalar yashin tezlikda buziladi: zero, agar vaziyat talab qilsa, Eron raketalari yetib boradigan Amerika nishonlarining deyarli barchasi Iroq va ko\u2018rfaz hududida joylashgan.\nShuningdek, Yaman, Iroq, Suriya, Livan va Falastindagi turli \u201cmilitsiya\u201d guruhlar Isroilning falastinlik tinch aholiga nisbatan urush jinoyatlari va vayrongarchiliklari fonida Isroilga va g\u2018arbga qarshi kurashish maqsadida yangi rejalarni ishlab chiqishda davom etadi.\nKo\u2018rfaz monarxiyalari Suriyadagi fuqarolik urushining dastlabki yillarida bo\u2018lgani kabi, ushbu militsiya guruhlaridan ayrimlarining harakatlarini nazorat qilish yoki ulardan foydalanishga harakat qilsa ham, ular bu guruhlarni to\u2018liq nazorat qilish uchun har doim ham strategik tafakkur va resurslarga ega emas. Bu mintaqaviy xavfsizlik muammolarini yanada kuchaytiradi.\nSuriyaning \u201carab ko\u2018chasiga\u201d qaytishi\n\n2011 yilda, Arab bahori vaqtida namoyishlarni zulm bilan bostirgani ortidan Arab ligasidagi ishtiroki to\u2018xtatilgan Suriya 2023 yilda ligaga qaytdi. Liganing 2023 yil 19 maydagi Jidda sammitida Bashar Asad (chapdan uchinchi) ishtirok etdi. / Foto: Handout via Reuters\n\nPrezident Bashar al-Asad boshchiligidagi Suriya hukumati o\u2018tgan yili Yaqin Sharq va Shimoliy Afrikada reabilitatsiyaga erishish bo\u2018yicha katta yutuqlarga erishdi. Damashq rasman Arab Ligasining to\u2018la huquqli a\u2019zoligini qaytarib oldi, Asadning o\u2018zi esa ko\u2018rfaz monarxiyalaridan Ummon, BAA va Saudiya Arabistoniga davlat tashriflarini amalga oshirdi. Bu tendensiya 2024 yilda qanday rivojlanishi ham e\u2019tiborga molik masala. G\u2018azodagi urushning ehtimoliy oqibati ko\u2018rfaz monarxiyalarining (Qatardan tashqari) Damashq bilan munosabatlarni chuqurlashtirishiga turtki berishi mumkin. Asadning 2023 yil 11 noyabr kuni Arab Ligasi va Islom hamkorlik tashkilotining Ar-Riyodda bo\u2018lib o\u2018tgan qo\u2018shma favqulodda sammitida ishtirok etishi shu fikr uchun ehtimol asos bo\u2018ladi.\nShu tariqa, Isroilning Falastinga hujumi Suriyaning 2023 yilda boshlangan arab davlatlariga reintegratsiyasini tezlashtirishi mumkin. Hech bo\u2018lmaganda ritorik darajada Falastin arablar orasida tez-tez birlashtiruvchi omil bo\u2018lib kelgan va hozir ham bu muammo arab davlatlarini, hatto yuzaki bo\u2018lsa ham, bir-biri bilan murosa qilishga olib kelishi mumkin. Shunga qaramay, ba\u2019zi ekspertlarning ta\u2019kidlashicha, kaptagon (sintetik narkotik) savdosi kabi turli muammolar Suriyaning \u201carab ko\u2018chasiga\u201d qaytishiga sekinlashtiruvchi sur\u2019at beradi. Shu bilan birga, kuzatuvchilarning fikricha, G\u2018azodagi urush arab rasmiylarining Suriyaga 2023 yildagiga qaraganda nisbatan kamroq e\u2019tibor berishlariga sabab bo\u2018lishi mumkin. Shunga qaramay, Suriya rejimining arab dunyosi diplomatik doirasiga qayta qo\u2018shilishi 2024 yilda \u201csekin, lekin barqaror\u201d davom etadi.\nSaudiya-Eron detanti\n\nEron prezidenti Ibrohim Raisiy va Saudiya Arabistoni valiahd shahzodasi Muhammad bin Salmon 2023 yil 11 noyabr kuni G\u2018azodagi urushga bag\u2018ishlab Jiddada bo\u2018lib o\u2018tgan Islom hamkorlik tashkiloti va Arab ligasining qo\u2018shma sammiti doirasida uchrashuv o\u2018tkazmoqda. / Foto: Eron prezidentining matbuot xizmati\n\nG\u2018azodagi urushda Eron va Saudiyaning munosabati har doim muhim ahamiyatga ega bo\u2018lgan. Mazkur urushdan yetti oy avval 2023 yilning 10 mart kuni Pekinda Saudiya Arabistoni va Eron o\u2018rtasida Xitoy, Ummon va Iroq vositachiligida renormalizatsiya bo\u2018yicha kelishuv imzolangan. Bu kelishuv so\u2018nggi bir necha yil ichida mintaqadagi yirik diplomatik yutuqlardan biri sifatida baholandi. Ar-Riyod va Tehronning munosabatlari 2024 yilda qanday rivojlanishini kuzatish mintaqa siyosiy hayoti uchun ham, shu bilan birga G\u2018azodagi urushga ta\u2019sir ko\u2018rsata olishi nuqtayi nazaridan ham muhimdir.\nKuzatuvchilar ikki tomonlama munosabatlar diplomatik jihatdan samimiy bo\u2018lsa-da, Tehron va Ar-Riyod o\u2018rtasidagi munosabatlar juda chuqurlashishini kutish kerak emas deb hisoblaydi. Isroilning ehtimoliy harakatlaridan keyin Eronning mintaqaviy nishonlarga ommaviy javob hujumlari kabi kutilmagan vaziyatlarni hisobga olmaganda, yarashuv tendensiyasi diplomatik darajada davom etishi mumkin, ammo bu ko\u2018p qirrali munosabatlar va strategik ahamiyatga ega biror bir darajaga ko\u2018tarilishi dargumon. Urushdan keyin hatto ba\u2019zi davlat tashriflari bo\u2018lishi mumkin, ammo bu ko\u2018pi bilan mintaqadagi yangi rivojlanish emas, balki oldingi status-kvoning qaytishini anglatadi.\nBu yil biz Saudiya Arabistoni ham, BAA ham Islom Respublikasi bilan bo\u2018lgan detantni saqlab qolishni xohlashini kutishimiz mumkin. Bu ikki davlat Vashingtonga qo\u2018shilib Eronning tashqi siyosatidan jiddiy xavotirlanib, uning mintaqadagi kun tartibiga shubha bilan qarasa-da, Saudiya va Amirlik rasmiylari agar tartibsizliklar ko\u2018rfazga ko\u2018chib, bu yerda kuchayib borsa, ularning ulkan iqtisodiy rejalari amalga oshmay qolishini tushunishadi. Bu omil nima uchun Ar-Riyod ham, Abu-Dabi ham Eron bilan muammolarini hal qilishga intilayotgani va u bilan ziddiyatlarga boshqa qaytmasliklarini istashini tushunishda muhim omildir. Har ikki arab davlati ham Eron tomonidan 2019 yil yarimorolning energetika infratuzilmasi va ko\u2018rfaz monarxiyalari suv chegaralaridagi kemalarga hujumlar bilan yakunlangan va hech bir ishonchli tashqi yordam ololmagan ziddiyatli vaziyatga boshqa duch kelishni istamaydi.\nShu o\u2018rinda aytish kerakki, Eronning roziligisiz Isroil-Falastin mojarosiga doimiy siyosiy yechim topib bo\u2018lmaydi va ayni urush vaziyatidagi e\u2019tiborga molik jihati shundaki, Tehron Ar-Riyodda o\u2018tkazilgan Arab-Islom sammitining ikki davlat tamoyili bo\u2018yicha yechimni amaliyotga joriy qilish bo\u2018yicha yakuniy bayonotini ma\u2019qullagan edi. Saudiya Arabistoni va BAA urush strategik landshaftni qanday qayta shakllantirgani va Eronning mintaqaviy iqtisodiy integratsiyani qabul qilishi strategik siljishmi yoki AQSh sanksiyalarini aylanib o\u2018tish uchun taktik harakatmi kabi savollar 2024 yilda ham ko\u2018rfaz monarxiyalari yetakchilarining Eron bilan munosabatlarini kuzatib borish uchun asos bo\u2018ladi.\nShavkat Ikromov,\r\nYaqin Sharq masalalari bo\u2018yicha ekspert\n\n\n\n\n"}, {"image": "https://storage.kun.uz/source/thumbnails/_medium/10/BtBA17abQW2FFoV7WBP9AG0xirReLMEX_medium.jpg", "meta-data": "13:58 / 12.03.2024", "original-url": "https://kun.uz/news/2024/03/12/garb-davlatlarining-ozbek-uraniga-ehtiyoji-ortmoqda-nega", "tittle": "G\u2018arb davlatlarining o\u2018zbek uraniga ehtiyoji ortmoqda. Nega?", "content": "\n\u201cNavoiyuran\u201d tabiiy uranni Sankt-Peterburg portidan AQSh va Kanadadagi zavodlarga tashish bo\u2018yicha tender e\u2019lon qildi. O\u2018zbekiston \u2013 uran zaxiralari va uni eksport qilish bo\u2018yicha jahondagi yetakchi mamlakatlardan biri hisoblanadi. Xo\u2018sh, bu qazilma boylikdan nima maqsadlarda foydalaniladi, uning narxi qancha? \n\nFoto: AP\n\n\u201cNavoiyuran\u201d davlat korxonasi tabiiy uranni Rossiyaning Sankt-Peterburg portidan Converdin Enterprise (AQSh) va Cameco Corporation (Kanada) qayta ishlash zavodlariga tashish bo\u2018yicha tender e\u2019lon qildi.\nTenderga ilova qilingan hujjatlarga ko\u2018ra, \u201cNavoiyuran\u201dning AQSh va Kanadadagi bu ikki zavodga tabiiy uran tashish uchun transport xizmatlari ko\u2018rsatish bo\u2018yicha ehtiyoji 2024 yilda 300 dona 20 futlik konteynerni tashkil etishi mumkin. Xususan, Cameco Corporation'ga 200 ta va Converdin Enterprise'ga 100 ta. Bir 20 futlik konteynerdagi yukning netto vazni 12,5 tonna, brutto vazni 19,1 tonnani tashkil etadi. Yukning umumiy hajmi 3 750 tonnagacha (300 ta konteyner) bo\u2018lishi mumkin.\nBir transportirovkada yukning vazni xaridorning talabiga qarab 100 dan 300 tonnagacha o\u2018zgarishi mumkin. Xaridorning ehtiyojiga qarab oyiga 8 tadan 24 tagacha konteynerlar yuklanadi. Tashish dengiz, temiryo\u2018l va avtomobil transporti orqali amalga oshiriladi. Xizmatlar 2024 yil davomida ko\u2018rsatiladi. Har bir tashish Sankt-Peterburg portiga yuborilgan sanadan boshlab 10-15 kun ichida amalga oshirilishi kerak.\nTenderning boshlang\u2018ich narxi 9 mln dollar qilib belgilangan. Takliflarni qabul qilish 29 martgacha davom etadi.\nUran nima?\nUran \u2013 yer ostidan qazib olinadigan ma\u2019dan bo\u2018lib, tabiiy ravishda uchraydigan elementlar orasida eng og\u2018irlaridan biri hisoblanadi. Undan atom elektr stansiyalari (AES) hamda dengiz va suvosti kemalarini boshqaradigan yadro reaktorlari uchun yoqilg\u2018i sifatida keng foydalaniladi. Shu bilan birga, u yadroviy qurollar, radiatsiyadan himoya tizimlarida ham ishlatiladi.\nButunjahon yadro uyushmasi tahlillariga ko\u2018ra, dunyo bo\u2018yicha 2022 yilda uranning yillik ishlab chiqarish hajmi 49 355 tonnani tashkil qilgan. Bu uranga bo\u2018lgan talabning 74 foiziga teng.\n\nUranning asosiy iste\u2019molchilari sifatida AQSh, Xitoy, Fransiya, Rossiya, Janubiy Koreya, Hindiston, Yaponiya kabi mamlakatlar keltirib o\u2018tiladi.\nPrognozlarga ko\u2018ra, uran iste\u2019moli 2030 yilga borib, 79 400 tonnaga, 2040 yilga borib esa 112 300 tonnaga yetishi mumkin. Bunday keskin o\u2018sishga sabab sifatida Xitoy, Hindiston va boshqa bir qancha mamlakatlarda yangi reaktorlarning ishga tushirilishi kutilayotgani keltirib o\u2018tilgan.\nG\u2018arb davlatlarining o\u2018zbek uraniga ehtiyoji kuchaymoqda?\nO\u2018tgan yilning dekabr oyida AQSh Kongressining Vakillar palatasi boyitilgan uranni Rossiyadan olib kirishni taqiqlovchi qonun qabul qilgandi. Bu qonun hali kuchga kirmagan bo\u2018lsa-da, Qo\u2018shma Shtatlar Rossiya uraniga muqobil manbalar topilishi bilan, hamkorlikni to\u2018xtatish ustida ishlayapti.\nAQSh va Yevropadagi atom elektr stansiyalarini quvvatlantirish uchun ishlatiladigan boyitilgan uran yoqilg\u2018isining 20 foizdan ortig\u2018ini \u201cRosatom\u201d yetkazib beradi. Shu sababli ham haligacha Rossiya atom sanoati G\u2018arb sanksiyalari ostida qolmagan. Shu jihatdan, rus uraniga qaram ko\u2018plab mamlakatlar Markaziy Osiyoning bu resursga boy mamlakatlari bilan hamkorlik qilish niyatida. Xususan, o\u2018tgan yili noyabrda Fransiya prezidenti Emmanuel Makron O\u2018zbekiston va Qozog\u2018istonga tashrifi chog\u2018ida uran yetkazib berishni ko\u2018paytirish masalasi asosiy muhokama mavzularidan bili bo\u2018lishi haqidagi xabarlar tarqalgandi.\nShuningdek, yana bir yirik ta\u2019minotchi Nigerdagi davlat to\u2018ntarishidan keyin g\u2018arb davlatlarining muqobil uran manbalariga bo\u2018lgan imkoniyatlari yanada qisqardi. Bu orada Qozog\u2018istonning uran xomashyosi yetkazishni oshirish bo\u2018yicha potensiali kutilganidan pastroq ekani ma\u2019lum bo\u2018ldi. Bundan tashqari, Qozog\u2018iston Xitoyga ham katta miqdorda uran yetkazib berish rejalarini e\u2019lon qildi. Mana shunday sharoitda o\u2018zbek urani eksporti uchun yangi bozorlar va yo\u2018nalishlar paydo bo\u2018ldi.\n\u201cYevroatom\u201d ta\u2019minot agentligiga ko\u2018ra, 2022 yilda O\u2018zbekiston Yevropaga uran eksportini qariyb 2,7 baravar \u2013 441 tonnagacha oshirgan. Bu davrda AQShga eksport ham qariyb 80 foizga oshib, O\u2018zbekistonning Amerika bozoridagi ulushi 11 foizga yetgan.\nUranning bahosi qancha?\n\n11 mart holatiga ko\u2018ra, 1 funt (0,45 kg) uran narxi jahon bozorida 93,5 dollarga baholangan. Hozirgi narxlardan kelib chiqiladigan bo\u2018lsa, 2023 yilda O\u2018zbekistonda 752,4 mln\u00a0dollarlik (3650 tonna yoki qariyb 8 mln funt) uran qazib olingan.\nTaqqoslash uchun, 11 mart\u00a0holatiga 1 unsiya (31,1 gramm) oltinning jahon bozoridagi o\u2018rtacha bahosi 2180 dollarni tashkil etmoqda. 1 kg oltinning narxi esa qariyb 76,9 ming dollarga teng.\nOxirgi 20 yillikda uran narxlari bo\u2018yicha eng yuqori ko\u2018rsatkich 2007 yilning 1 iyun kuni qayd etilgan. Bu davrda 1 kg uran narxi 311 dollargacha ko\u2018tarilgan. Keyingi davrda mahsulot narxining pasayishi Yevropa mamlakatlarining atom elektr stansiyalaridan bosqichma-bosqich tarzda voz kecha boshlashi va yashil energetika sektorini rivojlantirishga urg\u2018u berayotgani bilan izohlangan. Ammo Ukrainaga bosqindan keyin Yevropa mamlakatlarining Rossiya gazidan voz kechishga bo\u2018lgan harakatlari AES uchun zarur uranga nisbatan talabni oshirdi. Bu esa narxlar sezilarli darajada oshishiga sabab bo\u2018ldi.\n\nO\u2018zbekistonda qancha uran zaxiralari bor?\n2021 yildagi ma\u2019lumotlarga ko\u2018ra, Yer yuzidagi tabiiy uran zaxiralari hajmi 6 million tonnadan ortiq ekani prognoz qilingan. Shundan 13 foizi Qozog\u2018iston, 10 foizi Kanada, 8 foizi Rossiya hududlaridagi konlar hissasiga to\u2018g\u2018ri keladi. Bu borada O\u2018zbekistondagi uran zaxirasi 131 ming tonna ekani qayd etilib, umumiy zaxiralarning 2 foizini tashkil etishi keltirib o\u2018tilgan.\n\nO\u2018zbekiston uzoq yillardan beri uran qazib olish bo\u2018yicha jahondagi beshinchi mamlakat maqomini saqlab kelmoqda. Xususan, 2022 yilda respublikada 3300 tonna uran qazib olingan. Bu ko\u2018rsatkich dunyoda olinadigan jami uranning 6,4 foiziga to\u2018g\u2018ri keladi.\n\u201cNavoiyuran\u201d O\u2018zbekistonda tabiiy uran oluvchi yagona korxona hisoblanib, 2022 yilda NKMK tarkibidan chiqarilgan holda tashkil etilgan. Mahsulot respublikada ishlatilmaydi va to\u2018liq hajmda xorijga eksport qilinadi.\n\n2022 yilning iyul oyida qabul qilingan prezident qaroriga ko\u2018ra, O\u2018zbekistonda 2022-2030 yillarda uran qazib olish hajmini ikki baravar oshirish rejalashtirilgan. Xususan, mahsulot qazib olishni 2021 yildagi 3 526 tonnadan 2030 yilda 7 100 tonnaga yetkazish\u00a0ko\u2018zda tutilgan.\nDoston Ahrorov\n\n\n\n\n"}, {"image": "https://storage.kun.uz/source/thumbnails/_medium/10/k6vtA0u5nc8vq12lHt8UKJ1BclAIrnEN_medium.jpg", "meta-data": "17:26 / 09.03.2024", "original-url": "https://kun.uz/news/2024/03/09/kechikkan-hindistondan-shu-yoldagi-ozbekiston-uchun-saboqlar-2-qism-mumbay", "tittle": "Kechikkan Hindistondan shu yo\u2018ldagi O\u2018zbekiston uchun saboqlar (2-qism, Mumbay)", "content": "\nMumbay \u2013 aholisi 20 milliondan oshadigan, avtoulovlari ham bir necha million, aksar hind millionerlari yashaydigan, qashshoqlari soni ham milliondan oshadigan kam sonli dunyo shaharlaridan biri, atrof-muhitga millionlab tonna chiqindi chiqaradigan megapolis. Kun.uz'ning Hindiston ekologiyasi bo\u2018yicha mustaqil o\u2018rganishlari Dehlidan keyin, yana bir havosi ifloslangan shahar \u2013 Mumbayda davom etadi.\n\nXaritalardagi Hindiston\nHind okeani bilan yarim qurshab olingan Hind yarimorolidagi Hindistonning aksar qismi xaritadan qaraganda yam-yashil ko\u2018rinadi. Bombey ham xuddi shunday tabiat rangi tusida.\n\nEndi dunyoning ekologik xaritasidan bu yarimorolga nazar solsak, ahvol buning teskarisi. Mumbay havosi buzilgan dunyo shaharlaridek qip-qizil rangga bo\u2018yalgan. Bu tus esa yashash uchun xavfli darajaga ishora.\n\nMumbay dengizning u qirg\u2018og\u2018idagi Dubay, Abu-Dabi kabi shaharlardan deyarli farq qilmaydigan, ulardan qolishmaydigan darajada rivojlangan va port shahar ekanligi foydasiga pul aylanmasi ancha katta.\n\nBritaniya Hindistoni davridan qolgan salobatli arxitektura asarlaridan hozirgi zamonaviy osmono\u2018par binolargacha har bir detal mukammal uyg\u2018unlik kasb etadi. Dehliga nisbatan ancha tartibli shahar barcha zaruratlar uchun imkoniyatlar makoni, faqat toza havo masalasida istisnolar ko\u2018p.\nXarobadagi Dharavi\nSabablarni izlarkanmiz, Mumbaydagi ekologik muvozanatning buzilishida hissadorlardan biri bo\u2018lgan mavzu ichidagi katta bir mavzudan gapni boshlamasak bo\u2018lmaydi \u2013 Dharavi...\n\nShahar chetidagi xarobalar joylashgan Dharavi turar joy dahasi dunyoning qashshoqlari eng ko\u2018p yashaydigan va odamlar eng zich joylashgan hududlaridan biri \u2013 200 gektardan sal oshadigan kichik hududda taxminan 1 mln odam yashaydi. Uylar asosan 1 xonali bo\u2018lib, o\u2018rtacha 15 kvadrat metrli xonadonlarda beshdan o\u2018n besh kishigacha odamlar istiqomat qiladi.\n\n\nOqova tizimiga ulanmagan umumiy foydalanuvdagi hojatxonalar suv havzalari qirg\u2018oqlari va ochiq maydonlarda qurilgan. Kanalizatsiya vazifasini bajarayotgan kanaldagi oqova suvlarining yurmasligi, kamiga bu suvlar ustidagi yarim metrgacha tashlangan chiqindilardan chiqadigan zahar ekologiya uchun katta bir xatar. Qish ko\u2018rmaydigan Mumbay uchun esa bu gazlar hududda uzluksiz ravishda o\u2018z-o\u2018zidan ishlab chiqarilaveradi.\n\nZich joylashgan aholi ovqat pishirish va boshqa maqsadlar uchun kerosin, ko\u2018mir yoki o\u2018tindan foydalanadi. Antisanitar holat misli ko\u2018rilmagan darajada yuqoriligi va odamlarning bir-biriga o\u2018ta yaqin joylashuvi turli yuqumli kasalliklarning ham tez tarqalishiga sabab bo\u2018ladi.\nDharaviliklar asosan juda kam maoshlar evaziga shu mavzedagi kichik-kichik, hatto bir xonali fabrikalarda tikuvchilik, kulolchilik, korxonalarda teri mahsulotlari ishlab chiqarish yoki chiqindini qayta ishlash bilan shug\u2018ullanishadi. Bu turdagi faoliyatlarning ko\u2018pligi tufayli ham atmosferada katta hajmda ifloslantiruvchi tutun va gaz emissiyalari kelib chiqadi. Havoning xavflilik darajasi oshaveradi.\nGapiray desangiz, Britaniya mustamlakachiligi tomonidan 1884 yilda teri zavodlari va kambag\u2018al aholining Mumbay markazidan haydab chiqarilishi evaziga Dharavi xarobalarining paydo bo\u2018lgani, temiryo\u2018l yoqasida joylashgan qulaylik ortidan boshqa shtatlardan ham ishchilarning mavzega kelib joylashib qolishgani, mustaqil Hindiston davrida ham haligacha bu hududdagi infratuzilma o\u2018z holiga tashlab qo\u2018yilgani va odamlarning o\u2018zlari imkon qadar o\u2018zlari uchun sharoit qilib kelishayotgani katta bir tarix.\n\nShuni ham aytish kerakki, Dharavi faol norasmiy iqtisodiyotga ega bo\u2018lib, bu yerda katta mablag\u2018 aylanadi. Tadbirkorlik avjida. Hindistondagi eng savodli qashshoqlar deya aytiladigan dharaviliklarning savodxonlik darajasi 69 foiz. Ishbilarmonligi esa shu darajadaki, ushbu xarobalardagi og\u2018ir sharoitlarda ishlab chiqariladigan \u201cDharavi\u201d nomidagi teri mahsulotlari butun dunyo bo\u2018ylab eksport qilinadi va mashhur nomdor brend sifatida narxlari ham arzon emas.\n\nDaha kino sanoati uchun jonli suratga olish maydoni ham. Dastur avvalida aytilgan \u201cXarobadan chiqqan millioner\u201d filmidan tashqari so\u2018nggi 50 yilda Dharavi xarobalarida 20 dan ortiq mashhur kinofilmlar suratga olingan.\n\nEkoinqirozning boshqa sabablari\nMumbay havosi ifloslanishining hissadorlari turli manbalarda turlicha keltiriladi. Havodan zarar ko\u2018rayotgan jamoatchilik, ko\u2018mir energiyasiga tayangan energetik hukumat va \u201cdavlat hamma aybni mening mashinalarimga yuklayapti\u201d deb norozi bo\u2018layotgan transport lobbilari o\u2018rtasidagi tushunmovchiliklar tufayli yakuniy va aniq raqamlar topish mushkul.\nMasalan, \u201cHindustan Times\u201dning yozishicha, 2019 yilda Mumbaydagi umumiy emissiyasining 72 foizi uchun qariyb 17 mln tonna karbonad angidrid gazi bilan energiya sektori javobgar bo\u2018lgan. Megapolisda iste\u2019mol qilinadigan barcha elektr energiyasining 95 foizi to\u2018liq ko\u2018mirga asoslanganligini hisobga olsak, ekologiya buzilishidagi bunday zaharlanishdan ajablanmasa ham bo\u2018ladi. Bunda ulushdorlar sifatida 55 foizdan ortiq uy-joy xo\u2018jaliklari, 45 foizdan ortiq tijorat va institutsional manbalar hamda 4 foizdan ko\u2018proq sanoat sektori ayblanadi.\n\nBundan keyin 4,5 mln tonna emissiya bilan transport sektori shaharning zaharlanishiga 20 foiz hissa qo\u2018shgan. Bu doirada 45 foiz aviatsiya, 44 foiz transport vositalari, 9 foiz temiryo\u2018llar va 2 foiz suv yo\u2018llari sababchi deb ko\u2018rsatiladi.\n\n8 foizni tashkil qilgan chiqindi sektori esa deyarli 2 million tonna karbonad angidrid chiqargan.\nYana bir omil borki, xayolimizga ham kelmagan bu sabab ortidan ham ekologik zararlanish statistikasi yuritilar ekan. Bu shovqin ifloslanishi. Bu haqda keyinroq batafsil to\u2018xtalamiz.\nTirbandlikdan zaharlanish\nShahar tez sur\u2019atlar bilan kengayib borayotgani, jamoat transportining shunga mutanosib tashkil etilmayotgani sababli transport vositasiga ega bo\u2018lish nafaqat maqom belgisi, balki zaruratga aylangan. Davlat transport vazirliginining statistik ma\u2019lumotlariga ko\u2018ra, Mumbayda har bir km yo\u2018lga 430 ta mashina to\u2018g\u2018ri keladi va bu miqdor 600 taga yetishi ham mumkin.\n\nSo\u2018nggi yillarda shahar avtomobillari soni karrasiga oshgan va Mumbay yo\u2018llarining 85 foizini egallagan. Ammo bu davrda avtoulovlarga mos ravishda qo\u2018shimcha yo\u2018llar qurilmasdan, umumiy uzunlik 2 ming kmligicha qolib ketgan. Natijada Mumbay Hindistondagi eng avtomobillari zich, tirband shaharga aylangan. Biz yuqorida tilga olgan transport lobbilari esa bu raqamlarni \u201cdavlatning o\u2018z aybini xaspo\u2018shlashi\u201d deb hisoblaydi.\nMetro qurilishimi yoki ekologiya?\nTirbandlikni yechish va ekologik vaziyatni o\u2018nglashda jamoat transportlariga ustunlik berish yechimlardan biri hisoblanadi. Shu sababli ko\u2018lami kengayib borayotgan Mumbay shahridagi metro yo\u2018lining to\u2018rtinchi tarmog\u2018i qurilishi jadal sur\u2019atda davom etyapti. Ma\u2019lumotlariga ko\u2018ra, o\u2018tgan 2023 yilda Mumbayda 6000 ga yaqin qurilish maydonlari mavjud bo\u2018lib, ularning aksariyati shaharning transport tarmog\u2018ini yangilash zarurati bilan bog\u2018liq.\n\nShaharsozlik norma qoidalariga amal qilinganda jamoatchilik bu mavzuni ko\u2018tarishmasdi, balki. Oxiri yo\u2018q bu qurilishlardan havoga ko\u2018tarilayotgan chang, yog\u2018och qipig\u2018i, sement, qum va boshqalardan aziyat chekayotgan xalq ko\u2018ziga metro ko\u2018rinarmidi, to\u2018g\u2018rimi?\nChiqindidan ifloslanish\nHindiston shaharlari yiliga 100 million tonnadan ortiq qattiq maishiy chiqindilar hosil qiladi. Shaharlardagi chiqindilar 40 foizgacha yig\u2018ilmagancha qolib ketadi. Umuman mamlakatda ularni qayta ishlash darajasi juda past \u2013 17 foizgina xolos.\n\nHatto tibbiy chiqindilar ham muntazam ravishda shahar chiqindixonalariga tashlanadi. Ularning teng yarmi noto\u2018g\u2018ri ravishda yo\u2018q qilinadi. Yirik shaharlar yaqinida betartib boshqariladigan poligonlaridagi zaharli gazlar bir yon bo\u2018lsa, u yerlarning chivin, pashsha, suvarak, kalamush va boshqa zararkunandalar kabi kasallik tashuvchilarni ko\u2018paytiradigan hududga aylanishi yana bir boshqa muammo.\nShovqin ifloslanishi\nKimlar uchun yangicha tushuncha kasb etadigan bu omilga shaharlarni noto\u2018g\u2018ri tashkillashtirish sabab bo\u2018ladi. Zavodlar va fabrikalarning aholi hududlariga juda yaqinligi, qurilishlarning rejasiz ko\u2018payishi, yo\u2018l infratuzilmasidagi xatoliklar sabab avtomobillar tirbandligining oshib ketishi natijasida shaharlarda shovqinlanish darajasi insonning asab, yurak-qon tomir tizimiga salbiy ta\u2019sir qiladigan darajaga yetadi. Hindistonda esa bularga qo\u2018shimcha doimiy o\u2018tkaziladigan festivallardagi baland musiqalar, otiladigan petardalar, haydovchilarning ko\u2018chalarda sabab-besabab mashina signallarini bosaverishi yaxshigina asabingizga tegib, boshqacha aytganda sizni shovqin bilan ham zararlab qo\u2018yadi.\n\nKengayib borayotgan shaharlar va ular bilan mutanosib balandlashayotgan shovqin bioxilmaxillikka ham ta\u2019sir qilib, hududlardagi hayvonlarning boshqa joylarga qochib ketishlariga, o\u2018ljani tutish, yirtqichdan qochish kabi tabiiy jarayonlarning buzilishiga va hattoki ayrim turlarning baland ovozlardan nobud bo\u2018lishiga ham olib kelishi mumkin.\n\nHindiston hukumati shahar va qishloq joylarida ruxsat etilgan shovqin darajasi normalarini 2010 yil yanvar oyida e\u2019lon qilgan. Lekin unga amal qiladigan odam deyarli yo\u2018q.\nKunlardan bir kun...\nO\u2018tgan 2023 yilning 20 oktyabr kuni Mumbaydagi havo holati juda yomonlashadi. Shaharda asfaltlanmagan yo\u2018llardan chiqadigan zarralardan tashqari ekologiyaning yana bir ashaddiy zararkunandasi \u2013 qurilishlardan chiqayotgan changlarni to\u2018sish uchun o\u2018sha kuni qurilish maydonlarini balandligi 11 metrli to\u2018siq bilan qoplash va chang uchishining oldini olish uchun bunday hududlarda kuniga kamida 4-5 marta suv sepadigan purkagichlarni o\u2018rnatish talab qilinadi.\n\nShahar ma\u2019muriyati, agar chang va ifloslanishni nazorat qilish choralari ko\u2018rilmasa, qurilish hududlari yopib tashlanishi mumkinligi haqida ham ogohlantiradi.\nHatto tutun tarqatuvchi hamda chang zarralarini bostiruvchi maxsus mashinalar Mumbay ko\u2018chalarida ilk marta havo ifloslanishiga qarshi \u201cjangga chiqadi\u201d. Bu turdagi texnikalar so\u2018nggi yillarda faqat Dehlida ishlatilgan. Ammo bular vaqtinchalik kichik choralargina edi xolos.\n\nBunday sharoitda odamlardan ertalab va quyosh botgandan keyin zarurat bo\u2018lmasa ko\u2018chaga chiqmaslik, chiqilganda N-95 sifatli niqobda bo\u2018lish, astma xuruji borlar dorilarini yonda saqlashlari, imkon qadar uyda qolish, havo tozalagich va konditsionerlardan foydalanish hamda eshik-derazalarni yopiq tutish so\u2018raladi.\n5 foizi o\u2018ta qashshoq yashayotgan millionlab shahar aholisining havo tozalagich, konditsionerga qodir bo\u2018lmagan toifasi qish bo\u2018lmaydigan bu shaharda eshik va derazalarni yopiq holda saqlashi mumkin emas. Ular uchun jaziramada dimiqqandan ko\u2018ra boy-u kambag\u2018alga xos bo\u2018lgan doimiy befarqlikda davom etish \u201ceng to\u2018g\u2018ri\u201d va ilojsiz chora.\n\nBunga har bir jon mas\u2019ul, lekin og\u2018ir hayot tashvishiga sho\u2018ng\u2018igan odamlarga ming bong urilgani bilan bu gaplar qiziqmas. Aniqrog\u2018i, muhim emas. O\u2018zaro suhbatlarda mavzu ko\u2018tarilib qolsa, ular hech bo\u2018lmasa \u201cbu unchalik yomon holat emas\u201d, \u201cDehlidagi holat yomonroq-ku\u201d yoki \u201cbu har bir taraqqiy etayotgan shaharning taqdiri yoki bahosi\u201d deya shunchaki befarqlarcha yelka qisishadi. Bu juda ayanchli. Bizga ham tanish bunday holat esa barcha ekologik inqirozga uchragan shahar va davlatlarning eng katta fojiasi aslida.\nIshlamagan qonunlar va \u201cishlayotgan\u201d hukumat\nHindiston mustaqillikka erishganidan beri:\n\n1974 yilda Suv ifloslanishining oldini olish va nazorat qilish to\u2018g\u2018risidagi;\n1980 yilda O\u2018rmonlarni qo\u2018riqlash to\u2018g\u2018risidagi;\n1981 yilda Havo ifloslanishining oldini olish va nazorat qilish to\u2018g\u2018risidagi;\n1986 yilda Atrof-muhitni muhofaza qilish to\u2018g\u2018risidagi qonunlar;\n2000 yilda Shovqinlarni tartibga solish va nazorat qilish qoidalarini qabul qildi.\n\nQaror, qonunlar imzolanavergani bilan ularning amalda ishlamasligi bugungi Hindistonni ne holga olib kelganidan xulosa qilavering. Markaziy hukumat tomonidan turli huquqiy hujjatlar ishlab chiqilgan yillarni o\u2018z ichiga olgan 1947-1990 yillar orasida mamlakatdagi atrof-muhit holati aksiga olib ancha yomonlashdi. Bunday ishlamaydigan qonunlar davlat mustaqilligigacha, ya\u2019ni Britaniya Hindistoni davrida ham bo\u2018lgan. Ularning foydasi esa yangi atrof-muhit qoidalari yaratilishida bir asos bo\u2018lgan xolos.\nTobora ko\u2018payib borayotgan va qishloqlarning asosiy qismini tashkil qiladigan kambag\u2018al aholining qiyin sharoitda jon saqlab qolishdan boshqa iloji yo\u2018q edi. Tabiat bilan noto\u2018g\u2018ri munosabat, uch mahal ovqat pishirish uchun o\u2018choqlardan foydalanish, suv qizdirish, sovuqdan isinishda ishlatiladigan o\u2018tin, maxsus ishlov berilgan sigir go\u2018ngi, sifatsiz ko\u2018mir, hosildan keyin ekin maydonlarini yoqish, soxtalashtirilgan yonilg\u2018ilar sababli atmosfera zaharli gazga bo\u2018kadi, suvning ifloslanishi yomonlashadi, o\u2018rmonlar qoplami qisqaradi.\nMumbaydan xulosalar...\nMumbayning ham minbarlarda turib, baland ovozlarda bong urilayotgan kelajak rejalari yo\u2018q emas. Ularni sanab o\u2018tirmadik. Ular ham boshqa davlatlarning kelgusidagi ustuvor masalalaridan deyarli farq qilmaydi.\nLekin iqtisodiyotdan farqli o\u2018laroq, ekologiya faqat davlat boshqaruvining gardaniga tashlab qo\u2018yiladigan mas\u2019uliyat emas, axloqiy masala hamdir. Axir global isishga nafaqat hukumat, balki fuqarolarning harakatlari ham sabab bo\u2018lmoqda. Butun jarayonga shunchaki tomoshabin bo\u2018lib qolmaslik uchun shaxslar, oilalar va jamiyatlar \u2013 ya\u2019ni hamma islohni o\u2018zlaridan va hozirdan boshlashlari lozim.\nKechikkan Hindistondan esa hali imkoni bor O\u2018zbekistonning oladigan saboqlari ko\u2018p. Maqsad \u2013 shu holga tushmaslik uchun ular qilgan xatolarni takrorlamaslik. Chunki oqibatlar bilan kurashishdan ko\u2018ra sabablarni o\u2018rganib, ularni bartaraf qilish ancha manfaatliroq. Oqibatlar bilan bir necha o\u2018n yildan beri kurashib-kurasholmay kelayotgan dunyoning yana bir havosi buzilgan shahari \u2013 Mumbaydagi ayanchli vaziyatga guvoh bo\u2018ldingiz. Mavzu yakunlanmadi. Keyingi dasturimizda sizlar bilan Kalkutta ekologiyasini o\u2018rganamiz. Kun.uz\u02bcni kuzatishda davom eting!\nSardorbek Usmoniy,\r\nHindiston, Mumbay\n\n\n\n\n"}, {"image": "https://storage.kun.uz/source/thumbnails/_medium/10/F4sxV8Du5RMPRCaUlo-mY2zlplU-5dKf_medium.jpg", "meta-data": "14:49 / 05.03.2024", "original-url": "https://kun.uz/news/2024/03/05/amalga-oshirish-mexanizmi-yoq-cheklov-toshkentda-yuk-mashinalari-bilan-qanday-kurashiladi", "tittle": "Amalga oshirish mexanizmi yo\u2018q cheklov. Toshkentda yuk mashinalari bilan qanday \u201ckurashiladi\u201d?", "content": "\nToshkent shahrida 1 martdan tig\u2018iz vaqt oraliqlarida yuk mashinalari harakati taqiqlandi. Xo\u2018sh, bu cheklovni joriy qilishda nimalar hisobga olingan? Uni amalga oshirish mexanizmlari qanday bo\u2018ladi? Eng muhimi, bu kutilgan natijani beradimi? Maqolada cheklovning zarurati va ochiq qolayotgan masalalar haqida so\u2018z yuritiladi. \n\nFoto: Kun.uz\n\nBu tartib prezident farmoni bilan tasdiqlangan 2024 yilgi davlat dasturida aks etgan.\nFarmonga ko\u2018ra, 2024 yil 1 martdan boshlab Toshkent shahrida yuk tashish uchun mo\u2018ljallangan, ruxsat etilgan to\u2018la vazni 10 tonnadan yuqori bo\u2018lgan N2, N3, O4 toifaga kiruvchi avtotransport vositalarining harakati tig\u2018iz vaqt oraliqlarida taqiqlanadi.\nKeling, avval qanday toifadagi avtotransport vositalariga cheklovlar kiritilayotganini aniqlashtirib olaylik.\n\nFoto: perevozka24.ru\n\nN2 toifasi \u2014 yuk tashish uchun mo\u2018ljallangan, to\u2018liq vazni 3,5 tonnadan oshiq, biroq 12 tonnadan ziyod bo\u2018lmagan transport vositalari. Bularga \u201cGazel\u201d, \u201cIsuzu\u201d kabi kichikroq yuk tashuvchi avtomobillar kiradi\n\nFoto: perevozka24.ru\n\nN3 toifasi \u2014 to\u2018liq vazni 12 tonnadan ziyod bo\u2018lgan yuk tashishga mo\u2018ljallangan avtomobillar. Bular sirasiga qurilish materiallari tashuvchi og\u2018ir samolsvallar, \u201cKamaz\u201d, \u201cMAN\u201d kabi tirkamasiz yirik yuk tashuvchi transport vositalari kiradi.\n\nFoto: perevozka24.ru\n\nO4 toifasi \u2014 umumiy massasi 10 tonnadan ortiq bo\u2018lgan tirkamalar. Bular endi shalanda, fura, konteyner tashuvchi kabi uzun tirkamali yuk avtomobillaridir.\nFarmonga ko\u2018ra, cheklovlar maxsus xizmat, shu jumladan, kommunal xo\u2018jaligi, obodonlashtirish va O\u2018zbekiston Respublikasi Qurolli Kuchlarining yuk transporti vositalariga tatbiq etilmaydi.\nFarmon ijrosini bajarish yuzasidan Toshkent shahriga kiraverishdagi YPX statsionar postlarida 1 martdan tig\u2018iz vaqt oralig\u2018ida (soat 7:00 dan 10:00 gacha) yuk mashinalarining harakatini Toshkent halqa avtomobil yo\u2018li orqali tashkil etish boshlangani, haydovchilarga bu borada tushuntirish ishlari olib borilayotgani to\u2018g\u2018risida lavha ham e\u2019lon qilindi.\n\n\n\n\n\nTig\u2018iz vaqt qachon o\u2018zi?\nAlbatta, bu yangilik Toshkent shahrida keyingi vaqtlarda odatiy holga aylanib ulgurgan yo\u2018llardagi tirbandliklarning oldini olish maqsadida joriy etilgan. Shu sababli yuk mashinalarining shahar ichkarisida harakatlanishiga cheklov faqat tig\u2018iz vaqtlarga taalluqli bo\u2018lishi belgilab qo\u2018yilgan.\nAmmo tig\u2018iz vaqt degan tushuncha juda mavhumroq bo\u2018lib turibdi va u aynan qaysi soatlarda bo\u2018lishi belgilab qo\u2018yilmagan.\nAytaylik, 1 mart kuni tarqatilgan xabarlarda ertalab soat 7:00 dan 10:00 gacha tig\u2018iz vaqtda yuk mashinalari shaharning ichki yo\u2018llariga qo\u2018yilmay, aylanma yo\u2018llarga yo\u2018naltirilayotgani qayd etilgan.\nBarchamiz bilamizki, poytaxtimiz Toshkent shahriga yoki boshqa yirik shaharlarimizda ham tig\u2018iz vaqt ertalab odamlarning ishga borishida va kechqurun ishdan qaytayotgan chog\u2018da ro\u2018y beradi. Shuningdek, tushlik vaqtida ham ko\u2018chalarda tirbandlik ko\u2018payadi.\nXo\u2018sh, ertalabgi tig\u2018iz vaqt soatlarida shaharga qo\u2018yilmayotgan uchta toifadagi yuk mashinalari kechqurun ham qo\u2018yilmaydimi? O\u2018zi u qanday qilib aniqlanmoqda. Tig\u2018iz vaqt diapazoni har kun (aytaylik, ish kuni uchun) ma\u2019lum bir vaqtlar qat\u2019iy qilib qanday aniqlanishi muhim. Yuk mashinalari haydovchilari bu yangilikni doim yodda saqlashlari va shunga qarab o\u2018z ishlarini rejalashtirishlari uchun u doimiy bo\u2018lishi va kim(lar)ningdir xohishiga qarab o\u2018zgarib turmasligi kerak.\nUmuman, yuk avtomobillarining shahardagi tirbandlikka ta\u2019siri borasida qandaydir ilmiy asos bormi? Aytaylik, bir soatda qancha yuk mashinasi kirib chiqishi, qanaqa tezlikda harakatlanib chorrahalarda tiqilinch hosil qilishi borasida. Yoki taklif \u201cshularni yo\u2018q qilsak, ko\u2018chalar ancha bo\u2018shab qolar\u201d, degan xayolda shunchaki taxminiy baholashlar bilan qabul qilindimi?\nKeyin, bu amaliyot qo\u2018llana boshlansa, tirbandlik darajasi qanchaga kamayadi? Yoki ekologiya masalasiga qanchalik ta\u2019sir qiladi? Bular hisoblab chiqilganmi?\nQolaversa, sanab o\u2018tilgan yuk mashinalari tig\u2018iz vaqti shaharga kira olmasa, ayni shu vaqtda harakatlanish uchun muqobil yo\u2018llar bormi? Xaritalar qilinganmi? Cheklov bundan buyog\u2018iga doimiy xarakterga ega bo\u2018ladimi yoki ma\u2019lum bir vaqtda amal qiladimi?\nMutasaddilarga bu kabi savollar juda ko\u2018p. Qolaversa, yuqoridagi amaliyot mavjud muammolarga to\u2018liq yechim emas.\nUrbanist nima deydi?\nShaharlarimiz ko\u2018chalaridagi transport oqimini yaxshilash bo\u2018yicha ko\u2018plab chiqish qilib ketayotgan yosh urbanistlarimizdan Iskandar Soliyevga ayrim savollar bidan murojaat qildik.\n\u2014 Umuman, bu cheklovlarning yo\u2018llardagi tirbandliklarni kamaytirishga ta\u2019siri bormi?\n\u2014 Tirbandliknining oldini olish borasida ko\u2018plab shaharlarda amalga oshirilgan izlanishlarini qaraydigan bo\u2018lsak, natijalar ijobiy. Hatto yo\u2018l-transport hodisalari soni ham kamaygan. Umuman olganda, uzoqqa bormasdan, Moskvani misol keltirsa bo\u2018ladi. U yerda ham soat 7:00\u201323:00 oralig\u2018ida shaharga kirish uchun cheklov mavjud. Moskvada ham cheklovlar joriy qilinganidan so\u2018ng tirbandliklarda va havoga zaharli chiqindilar ajralib chiqishi borasida sezilarli o\u2018zgarishlar bo\u2018lgan.\nAlbatta, ta\u2019kidlash kerakki, bu bilan tirbandlik umuman yo\u2018qoladi, deb bo\u2018lmaydi. Bu faqat bartaraf etish uchun choralardan biri bo\u2018ladi oladi, xolos. Qolaversa, adashmasam, bizda hozir yuk mashinalari uchun aniq koridorlar xaritasi mavjud emas. Bu holatda shunday xarita juda zarur.\n\u2014 Modomiki, cheklovning foydasi bo\u2018lar ekan, Toshkentda tig\u2018iz vaqt qachondan qachonga belgilanishi kerak? Ertalab va kechqurunmi yoki faqat ertalab?\n\u2014 Ko\u2018plab shaharlarda cheklov kun bo\u2018yi, ya\u2019ni ertalab 7:00 dan tungi 23:00 gacha davom etadi. Ba\u2019zi shaharlarga esa yuk mashinalari umuman kirgizilmaydi. Umuman olganda, bu qaror to\u2018g\u2018ri deb bilaman. Ko\u2018pchilikda \u201cunda logistika masalasi nima bo\u2018ladi?\u201d degan o\u2018rinli savol paydo bo\u2018ladi. Cheklov joriy etilgan boshqa shaharlarda katta va besunaqay yuk mashinalari o\u2018rnini nisbatan kichikroq \u2013 3,5 tonnadan yuqori bo\u2018lmagan avtomobillar yoki velosipedlar egallagan va bu bilan ularda tijorat to\u2018xtab qolgani yo\u2018q. Bizda esa menimcha maxsus ruxsatnomalar berish kerakdir. Balkim qurilish va savdo bilan shug\u2018ullanadigan tadbirkorlar aniq bir jadvallar bilan ishlashni o\u2018rganishi kerak bo\u2018ladi. Yuk mashinalari yuradigan yo\u2018llar xaritasini tuzish bilan yanada tartiblashtirsa bo\u2018ladi.\n\u2014 Bunaqa amaliyot xorijiy davlatlarda ham bormi?\n\u2014 Ko\u2018plab davlatlarda yuk mashinalari umuman shahar ichiga kiritilmaydi. Faqat maxsus ruxsatnoma bilan amalga oshirilmasa, buning aslo iloji yo\u2018q. Nisbatan yaqin shaharlardan misol qilsam, yuqorida aytganimdek, Moskvada soat 7:00 dan 23:00 gacha cheklov. Og\u2018ir yuk mashinalar esa umuman kira olmaydi. Moskva juda ulkan shahar, lekin cheklov bilan shahar hayoti to\u2018xtab qolmadi, aksincha, Rossiyada ijobiy natijalarga erishilgan.\nYaqin xorijdagi tajribalar\nBunday choralar 2018 yilda Qozog\u2018iston poytaxti Ostona shahrida ham vaqtinchalik joriy etilgan. Shahar hokimligi bunday qaror qabul qilinishiga sabab qilib yuk mashinalarining poytaxtdagi transport oqimi tezligini pasaytirayotganini ko\u2018rsatgan.\nO\u2018shanda shaharda 200 dan ortiq qurilish obektlariga kirib chiqayotgan yuk mashinalari tezlanish olishi pastligi, yirik gabaritlari, ularning beso\u2018naqayligi yo\u2018llarda avariyaviy xavfli vaziyatlar keltirib chiqarayotgani bosh sabab qilingan.\nOstonada 2018 yilning 14 mayidan boshlab 31 dekabrgacha ish kunlari ertalab soat 7:00 dan 9:00 gacha, kechki 17:30 dan 20:00 gacha vazni 3,5 tonnadan ortiq mashinalar harakatiga cheklov kiritilgan.\n\nFoto: pddmaster.ru\n\nRossiya poytaxti Moskva shahrida ham N2, N3 va O4 toifasidagi yuk avtomobillarining kirishi 2022 yilning 1 yanvaridan boshlab taqiqlangan. Qozog\u2018iston va O\u2018zbekistondagidan farqli o\u2018laroq, N2 toifasidagi avtomobillar ertalab soat 7:00 dan tungi soat 23:00 gacha Moskva halqa avtomobil yo\u2018lidan ichkariga kira olmasa, N3 va O4 toifadagi avtomobillarga sutkaning istalgan soatiga kirish taqiqlangan.\nAmerikada trak haydovchi o\u2018zbekistonliklar ham ko\u2018pi shaharlarning aholi istiqomat qiluvchi qismiga og\u2018ir yuk mashinalarining kunduz kuni kirishi taqiqlangani haqida xabarlarini shaxsan o\u2018zim eshitganman.\nYevropa davlatlarida ham yuk avtomobillariga cheklovlar o\u2018rnatilgan. Yuqoridagi xaritada tunda yuk avtomobillarining harakatiga o\u2018rnatilgan taqiqlar tasvirlangan. Turli davlatlarda 50 kundan 365 kungacha cheklovlar o\u2018rnatilgan. Bularda endi bu tirbandlik emas, shovqinga qarshi kurash bo\u2018lsa kerak. Bizda hali shovqinga qarshi kurashish kun tartibida ham yo\u2018q.\nJavobgarlik masalasi ham ochiq\nCheklov joriy etilgani bilan unga amal qilmagan haydovchiga nisbatan chora ko\u2018rib bo\u2018lmaydi. Boisi tig\u2018iz payt vaqtida harakatlangani uchun yuk avtomobili haydovchisiga ma\u2019muriy chora ko\u2018rishni nazarda tutuvchi norma hali qonunchilikda mavjud emas. Shunday ekan, hozircha bu cheklov faqat \u201cqo\u2018l mehnati\u201d, ya\u2019ni YHXB xodimlarining jismoniy buyruq va ko\u2018rsatmalari orqali ta\u2019minlanadi.\nShuhrat Shokirjonov,\r\njurnalist\n\n\n\n\n"}, {"image": "https://storage.kun.uz/source/thumbnails/_medium/10/nSW4Q4YegHgD6nWdWY0JqYj_Ivukqyf2_medium.jpg", "meta-data": "11:10 / 02.03.2024", "original-url": "https://kun.uz/news/2024/03/02/janubiy-afrikadagi-tarixiy-xotira-mandela-falastin-haqida-nima-degandi", "tittle": "Janubiy Afrikadagi tarixiy xotira. Mandela Falastin haqida nima degandi?", "content": "\nDunyoda aholisining aksariyatini musulmonlar tashkil etuvchi o\u2018nlab davlatlar va hatto islom respublikalari ham bo\u2018la turib, G\u2018azodagi harakatlari uchun Isroilni xalqaro sudga bergan davlat \u2013 islomdan yiroq, Isroilga ters manfaatlari bo\u2018lmagan Janubiy Afrika Respublikasi bo\u2018ldi. Xo\u2018sh, nega? \n2023 yil 7 oktyabrdan buyon Isroilning HAMAS hujumiga javoban G\u2018azoga qilayotgan hujumlari natijasida taxminan 27 ming nafar begunoh inson o\u2018ldirildi. Isroil tomonidan o\u2018ldirilgan tinch aholining aksariyati \u2013 bolalar, ayollar va qariyalardir.\nIsroilning G\u2018azodagi bu harakatlaridan norozi bo\u2018lib, BMTning Xalqaro sudiga Janubiy Afrika Respublikasi murojaat qildi. JAR Isroilni kamida oltita band bo\u2018yicha genotsidda aybladi. Bu \u2013 genotsidni amalga oshirish, genotsidni amalga oshirish niyatida yashirin reja tuzish, genotsidni amalga oshirish maqsadida to\u2018g\u2018ridan to\u2018g\u2018ri va ommaviy gijgijlash, genotsidni amalga oshirishga urinish, genotsidni amalga oshirish yo\u2018lida hamkorlik, genotsidning oldini olmaslik yoki bunga intilmaslik.\nXo\u2018sh, nega kelib-kelib Isroilni JAR sudga berdi? Axir, JAR \u2013 musulmon davlati emas, yoki Isroilning tarixiy dushmani ham emas... Buning asosiy sababi \u2013 JARda shakllangan tarixiy xotira, siyosiy tafakkur hisoblanadi. JAR ham yaqin-yaqingacha, xuddi falastinliklar kabi, haqsiz, huquqsiz edi.\nJAR \u2013 aparteidni boshidan o\u2018tkazgan kam sonli davlatlardan biri. Afrikaning ko\u2018plab davlatlari mustamlaka qilindi, uzoq muddat g\u2018arb davlatlarining kaloniyalari bo\u2018lishdi. Lekin aynan JAR Afrikaning boshqa davlatlaridan uzoqroq mustamlaka bo\u2018ldi. Buning sababi \u2013 JAR nihoyatda boy davlat hisoblanadi.\nIkkinchi jahon urushi tugugach, g\u2018arbiy Yevropa davlatlari o\u2018z mustamlakalarini qo\u2018yib yuborishga majbur bo\u2018lishadi. Shuning uchun 1948 yilda JAR hokimiyatiga kelgan oq tanlilar o\u2018z hokimiyatini ushlab qolish maqsadida aparteid tizimini joriy qilishadi.\nAparteid \u2013 \u201cajratilgan holda yashash\u201d degan ma\u2019noni bildiradi. Aparteid qoidalariga ko\u2018ra, kam sonli oq tanlilar mutlaq ko\u2018pchilik hisoblanmish qora tanlilar ustidan politsiyacha nazorat o\u2018rnatadi. JARning 87 foiz yerlari oqlar nazoratida, faqat 13 foiz hududlar qora tanlilar nazoratida bo\u2018ladi. Qora tanlilar yashaydigan hududlar \u201cBandustan\u201d deb atalgan va qora tanlilarga u yerlardan chiqish taqiqlangan.\nButun bir mamlakat odamlarning rangiga qarab ikkiga bo\u2018lingan edi: shaharlar, kvartallar, yo\u2018llar, hattoki zinopoyalar va hojatxonalar ham. Oq tanlilar yashaydigan hududlarga qora tanlilarning kirishi mumkin bo\u2018lmagan. Qora tanli politsiyachilar oq tanli odamlarni to\u2018xtatishga haqqi bo\u2018lmagan. Oq tanlilar maktablariga nisbatan qora tanlilarning maktablari o\u2018nlab baravar kam moliyalashtirilgan. Qora tanlilar faqat xizmatkorlik va dehqonchilik sohalarida o\u2018qigan.\nAparteizmga ko\u2018ra, rasizm, irqiy ajratish va kamsitish \u2013 davlat qonunlari bilan belgilangan edi. Bu yerdagi saylovlarda ishtirok etish huquqi faqat oqlarga berilgan edi. Shuning uchun ham qora tanlilar davlat boshqaruviga, o\u2018zlarining tahqirli qul holatiga siyosiy instrumentlar orqali ta\u2019sir qila olmasdi.\nAparteid tizimi o\u2018z hokimiyatini saqlab qolish uchun shu qadar vahshiyliklar qiladiki, hatto namoyish qilgan maktab o\u2018quvchilari ham ommaviy otilgan holatlari kuzatiladi. Qora tanlilarni tahqirlash siyosati shu qadar tizimli bo\u2018ladiki, oddiy aholining kurashishdan boshqa chorasi qolmaydi. Aparteid davrida juda ko\u2018plab qora tanli mustaqillik kurashchilari qurbon bo\u2018ladi.\nJARning mustaqilligi, qora tanlilarning haq-huquqi uchun kurashgan shaxslardan biri \u2013 Nelson Mandela edi. Aparteid hokimiyati Mandela kabi shahslardan qo\u2018rqar edi, shuning uchun, uni doim ta\u2019qib qildi. Aparteid hokimiyati Mandelani jami bo\u2018lib 27 yil qamoqda, tutqinda ushladi.\nAslida, aparteidning asl maqsadi \u2013 Mandelani o\u2018lim hukmi orqali yo\u2018qotish edi. Biroq Mandela sovuqqon bo\u2018ldi, xalqning qo\u2018llovi katta edi, halqaro hamjamiyat ham qarab turmadi. Bir umrlik qamoqqa hukm qilingan Mandela 1991 yilda ozodlikka chiqadi va 1994 yilda JARning birinchi qora tanli prezidenti bo\u2018ladi. Mandela 1999 yilga qadar, ya\u2019ni besh yil JAR prezidenti bo\u2018ladi.\n1997 yilda, BMT doirasidagi \u201cFalastinga birdamlik kuni\u201d munosabati bilan, Mandela shunday degandi: \u201cFalastin halqining o\u2018z davlatiga ega bo\u2018lish huquqi haqida ko\u2018pchilik juda past ovozda gapiradi. Biz o\u2018zimiz erkinlikka erishib, boshqalarning qiyinchiliklari haqida o\u2018ylashni esdan chiqarishimiz mumkin, lekin agar bunday qilsak \u2013 odamgarchilikdan chiqqan bo\u2018lar edik\u201d.\nMandela qamoqda o\u2018tirgan yillari islom dinini o\u2018rganadi. Falastin borasida ko\u2018p o\u2018ylanadi. JARning prezidenti bo\u2018lib: \u201cBiz juda yaxshi bilamizki, falastinliklar erkin bo\u2018lmasa, biz ham to\u2018liq erkin va hur bo\u2018lmaymiz\u201d, degan fikrni aytgan.\nJAR Isroilni Xalqaro sudga berganida, ko\u2018plab arab va musulmon davlatlari \u201cBiz ham shu ayblovlarda ishtirok etib, sizga qo\u2018shilsak bo\u2018ladimi?\u201d, \u201cBizdan nima yordam kerak?\u201d degan savol bilan JARga murojaat qilishdi. JAR rasmiylari esa \u201cBu ishni oxirigacha olib borishga bizning irodamiz, imkoniyatlarimiz va malakamiz yetadi\u201d deya javob beradi.\nJAR Isroilni genotsidda ayblab sudga berar ekan, asosiy motiv aniq \u2013 aparteid siyosati barham topishi kerak, falastinliklarga qilinayotgan genotsid to\u2018xtashi kerak, bir irq yoki millat boshqa irq yoki millatni, xalqni muttasil va o\u2018ta vaxshiy qirg\u2018in qilmasligi kerak. Boshqacha qilib aytganda, JARda shakllangan tarixiy xotira bor, siyosiy tafakkur bor \u2013 bu kollektiv g\u2018arbga ishonmaslik, xalqlar, millatlar, irqlarning erki va tengligi uchun kurashish zehniyati hisoblanadi.\nMusulmon dunyosi esa hali xamon siyosiy uyquda. Salkam ikki milliardlik musulmon dunyosi haliga qadar qo\u2018rquvlar ostida yashab kelmoqda: hokimiyatlar xalqdan qo\u2018rqadi, xalqlar hokimiyatdan qo\u2018rqadi, davlatlar tashqi qudratli davlatlardan qo\u2018rqadi. Erkinlikka ishonmaydi. O\u2018z erki va qadr-qimmati uchun kurasha, birlasha olmaydi. Kichik yoki mitti davlatlar haybatli va ko\u2018p sonli davlatlarni, yirik bir sivilizatsiyani istaganicha o\u2018ynatadi...\nKamoliddin Rabbimov,\r\nsiyosatshunos\n\n\n\n\n"}, {"image": "https://storage.kun.uz/source/thumbnails/_medium/10/oohglgET4ms5XTt9kngd9w7l9EM_-_4J_medium.jpg", "meta-data": "17:21 / 27.02.2024", "original-url": "https://kun.uz/news/2024/02/27/yangi-xarajatlar-mahsulot-narxiga-tasir-qiladi-maishiy-texnika-importchilari", "tittle": "\u201cYangi xarajatlar mahsulot narxiga ta\u2019sir qiladi\u201d - maishiy texnika importchilari", "content": "\nO\u2018zbekistonda import qilingan sovitkich, muzlatkich va konditsionerlarni energosamaradorlik bo\u2018yicha sinovdan o\u2018tkazish boshlandi. Kun.uz'ga murojaat qilgan importchi tadbirkorlarga ko\u2018ra, bu yangilik ham vaqt, ham naqd nuqtayi nazaridan yangi xarajatlarga olib kelgan. Kelgusida bunday tekshiruv boshqa turdagi maishiy texnikalarga ham joriy etilishi kutilyapti.\n\nMa\u2019lumki, import tovarlar uchun muvofiqlik sertifikatini olish talab qilinadi. Yangi tartibga ko\u2018ra esa, energosamaradorlik testidan o\u2018tmagan maishiy texnika tovarlariga bu sertifikat berilmaydi va ularni O\u2018zbekistonda sotish taqiqlanadi. Bu sinovdan o\u2018tish uchun texnikalar faqat \u201cA\u201d toifadagi energosamaradorlik ko\u2018rsatkichiga ega bo\u2018lishi kerak.\nImportchi tadbirkorlarning so\u2018zlariga ko\u2018ra, sinov bayonnomasini olish uchun uzun navbatlar yuzaga kelgan, chunki sinovni faqat bitta korxona \u2013 \u201cO\u2018zeltexsanoat\u201d uyushmasi huzuridagi \u201cEltech-Lab\u201d MChJ o\u2018tkaza oladi.\nShu yil yanvarda qabul qilingan 15-sonli qarorda bu yagona sinov laboratoriyasini jihozlash uchun davlat budjetidan 25 milliard so\u2018m mablag\u2018 ajratish ko\u2018zda tutilgan. O\u2018tgan oyda mahalliy maishiy texnika ishlab chiqaruvchilarga yangi imtiyozlar berishni va importga qo\u2018shimcha cheklovlar kiritishni nazarda tutgan bu hujjat bahslarga sabab bo\u2018lgandi.\n\n\u201cTanish-bilish bo\u2018lgani uchun 1 oy kutishim kerakligini aytishdi, tanish bo\u2018lmaganlar 2 oy kutishini aytishmoqda. 2 oydan keyin navbat kelsa, sovitkich uchun 13 sutka, juda cho\u2018zilsa 18 sutkada sinov natijalari chiqarkan. Bungacha olib kelgan tovarim bojxona omborida turadi, har bir kun uchun to\u2018lov hisoblanib ketaveradi\u201d, \u2013 deydi Kun.uz'ga intervyu bergan tadbirkorlardan biri.\n\nBoshqa bir tadbirkorning vakili, \u201cTrade Urban\u201d korxonasi sotuv bo\u2018limi boshlig\u2018i Anvar Mahmudovning aytishicha, ular navbati kelishini 60 kun kutishi kerak, bu esa mavsumiy xarakterga ega sovutkich va muzlatkichlar sotuviga ta\u2019sir o\u2018tkazadi.\n\n\u201cHozir kirib kelgan bojxonadan o\u2018tkazilishi kerak bo\u2018lgan konteynerlarimizning bittasi uchun [kuniga] 30 ming so\u2018m to\u2018lov qilinishi kerak. 60 kundan keyin sertifikat beramiz deyishyapti, chunki laboratoriyada navbat bor emish. Bugundan hisoblasak ham mart va aprel oylari o\u2018tib ketadi degani. Muzlatkich \u2013 mavsumiy mahsulot. Bu degani aprelda mavsumga tayyorgarlik ko\u2018riladi, mahsulotlarimiz do\u2018konlarga tarqatiladi. Mavsumga tayyorgarlikka kech qolamiz.\nO\u2018zi importyorlar muzlatkichni asosan martning oxiri, aprelning boshida olib kelishadi. Shuning hisobiga mart oxirigacha navbat yanada uzaysa kerak. Navbat uzaygani sari mart-aprelda olib kelgan tadbirkorlarga yana qiyin bo\u2018ladi. Mahsuloti mavsumdan o\u2018tib ketadi, kuzda muzlatkich ham, konditsioner ham sotilmaydi\u201d, \u2013 deydi u.\n\nTadbirkorlarni norozi qilayotgan yana bir jihat \u2013 sinovdan o\u2018tkazish to\u2018lovining qimmatligi. Ma\u2019lum bo\u2018lishicha, bir turdagi konditsionerni sinovdan o\u2018tkazish to\u2018lovi 3 mln 800 ming so\u2018mni, sovitkich esa 9 mln 700 ming so\u2018mni tashkil qiladi. Bundan tashqari, tadbirkor bir xil markali maishiy texnika import qilsa-da, har bir partiyada kelgan tovar qayta va qayta sinovdan o\u2018tkazilishi kerak.\n\n\u201cToshiba misolini oladigan bo\u2018lsak, 3-4 xil modelimiz bor, lekin model kodlari 10-12 ta bo\u2018ladi, chunki ranglari har xil. Ular qaymoqrangni ham, oqni ham, \u201cstalnoy\u201dni ham tekshiramiz deyishyapti. Bu ham bir muammo. Chunki tashqi ko\u2018rinishi emas, motorini tekshiradi. Motorni tekshirish uchun bittasini olsa ham yetadi. Baribir cheklov sifatida ishlayapti. Mahsulotning narxi oshadi. Chunki bojxonada konteynerlarimiz qolib ketgani, sertifikat uchun to\u2018lovlar baribir narxiga o\u2018tiradi\u201d, \u2013 deydi Anvar Mahmudov.\n\nMaishiy texnika olib kirishdagi bu yangilik 2019 yilda qabul qilingan 4422-sonli qaror bilan bog\u2018liq. Bu qarorga ko\u2018ra, 2022 yil 1 yanvardan boshlab ilgari foydalanishda bo\u2018lgan generator uskunalari, kuchlanishni pasaytiruvchi transformatorlar, elektr dvigatellar, shuningdek, energiya samaradorligi \u201cB\u201d va undan quyi toifadagi energiya sarflovchi maishiy elektr priborlarini O\u2018zbekiston Respublikasi hududiga olib kirish taqiqlangan.\nO\u2018zbekistonga energiya samaradorligi bo\u2018yicha faqat \u201cA\u201d toifadagi tovarlarni olib kirish talabi qo\u2018yilgan mahsulotlar ro\u2018yxatiga 18 turdagi texnikalar kiritilgan. Markaziy isitish qozonlari, havo tortish kolpaklari, konditsionerlar, sovitkichlar, muzlatkichlar, suv isitkichlari, idish yuvish mashinalari, kir yuvish mashinalari, changyutkichlar, mikroto\u2018lqinli pechlar, monitorlar, maishiy statsionar elektr plitalar shular jumlasidan.\nTexnik tartibga solish agentligi matbuot xizmatining Kun.uz'ga ma\u2019lum qilishicha, yuqoridagi hujjatga asosan maishiy texnikalarni testdan o\u2018tkazadigan sinov laboratoriyalarini ishga tushirish katta mablag\u2018 \u2013 1 mln dollardan 3 mln dollargacha talab qilgani sababli ishlar kechikkan. Birinchi laboratoriya (Eltech-Lab) ishga tushishi bilan birinchi bosqichda sovitkich va konditsionerlarni sinovdan o\u2018tkazish boshlangan.\nNega bu huquq faqat bitta MChJda, degan savolga javoban Texnik tartibga solish agentligining ma\u2019lum qilishicha, hozir tegishli standartlar asosida sinovdan o\u2018tkazish imkoniyati va tegishli akkreditatsiya faqat bitta laboratoriyada bor. Agentlikning qo\u2018shimcha qilishicha, yil oxirigacha yana 2 ta laboratoriya tashkil qilinadi.\n\n\u201cO\u2018zimizdagi laboratoriyani 204 mln yevro Koreya granti asosida qilyapmiz. \u201cEltexsanoat\u201d ham laboratoriyasini kengaytiradi. Hozirgi bilan qo\u2018shilgan holda yangi laboratoriya tashkil qilinadi\u201d, \u2013 deyiladi agentlik izohida.\n\nAmmo tadbirkorlar avval laboratoriyalar ko\u2018paytirilib, keyin bunday majburiyat yuklanishi kerak degan fikrda.\nKun.uz so\u2018roviga javoban Raqobatni rivojlantirish va iste\u2019molchilar huquqlarini himoya qilish qo\u2018mitasi ushbu holat hozirgi vaqtda o\u2018rganilayotgani va holatga aniqlik kiritish maqsadida tegishli tashkilotlarga qo\u2018mitaning so\u2018rovlari kiritilganini ma\u2019lum qildi. Qo\u2018mita o\u2018rganish yakunlari yuzasidan qo\u2018shimcha axborot berilishini ta\u2019kidlamoqda.\nMadina Ochilova tayyorladi.\n\n\n\n\n"}, {"image": "https://storage.kun.uz/source/thumbnails/_medium/10/06nP994jPLJV-gKSUJtPmI8ivGvX_j1v_medium.jpg", "meta-data": "21:55 / 26.02.2024", "original-url": "https://kun.uz/news/2024/02/26/tezlikka-oid-jarima-bayonnomalari-notogri-rasmiylashtirilmoqda-bu-ularni-sudda-bekor-qilish-uchun-dalil-bola-oladi", "tittle": "Tezlikka oid jarima bayonnomalari noto\u2018g\u2018ri rasmiylashtirilmoqda. Bu ularni sudda bekor qilish uchun dalil bo\u2018la oladi", "content": "\nTezlik oshirilishi bilan bog\u2018liq qoidabuzarliklar uchun rasmiylashtirilayotgan bayonnomalarda belgilangan qoidalarga zid noaniqlik bor.\u00a0 Albatta, ma\u2019muriy huquqbuzarlik hodisasi bu o\u2018rinda bor, lekin istaganlar bu noaniqliklar uchun sudga berib, jarima qo\u2018llash haqidagi ma\u2019muriy bayonnoma (qaror)ni bekor qildirish mumkin.\nO\u2018zimdan misol keltiraman. So\u2018nggi marta 2023 yil 15 dekabrda Loyish shaharchasida 60 km/h bilan chegaralangan joyda 66 km/h tezlik bilan kelibman. 1 BHM jarimaga tortilganim to\u2018g\u2018risida qaror keldi (jarimaning 50 foizini to\u2018lab, yopdim).\n\nLekin negadir rasmiy qarorda tezlik o\u2018lchov birligi km/s shaklida keltirilgan. Oldinroq kelgan qarorlarni ham ko\u2018rib chiqdim \u2014 barchasida km/s!\nEndi, buni IIV DYHXXda hech kim bilmasligi mumkin, lekin km/s sekundiga (soniyasiga) falon kilometr degani. Fizika darsidan ma\u2019lumki, kosmik tezliklar shunaqa o\u2018lchov birligida ifodalanadi. Likbez:\nBirinchi kosmik tezlik \u2014 7,91 km/s: bunda raketa yerning sun\u2019iy yo\u2018ldoshiga aylanadi;\nIkkinchi kosmik tezlik \u2014 11,2 km/s: bunda raketa Yer orbitasidan chiqib, Quyosh sistemasiga parvoz;\nUchinchi kosmik tezlik \u2014 16,65 km/s: \u2014 raketa Quyosh sistemasini tark etadi.\nBayonnomalarimizda ifodalayotgan 66 km/s, 76 km/s kabi tezliklar to\u2018rtinchi kosmik tezlikka sal yetmaydi. Chunki Quyoshning Somon yo\u2018li galaktika markaziga nisbatan orbital tezligi 217 km/s ni tashkil etadi.\n\u00abNega boshni qotiryapsan, muammo nimada?\u00bb deyishingiz mumkin.\nGap shundaki, avtomobilning tezligi soatiga kilometrda o\u2018lchanadi va u kirill imlosidagi o\u2018zbek yozuvida km/soat shaklida ifodalanishi kerak.\nHamma narsani Rossiyadan ko\u2018chiruvchi va Rossiya IIVga taassub qiluvchi Ichki ishlar vazirligimiz rus tilida vaqt o\u2018lchov birligi \u201csekunda\u201d va \u201cchas\u201dga qarab, tezliklar km/s va km/ch tarzida ifodalanishi, o\u2018zbek tilida vaqt o\u2018lchov birligi soniya ham, soat ham \u00abS\u00bb harfidan boshlangani uchun km/soat tarzida yozilishi kerakligini bilmaydi. Bu o\u2018rinda km/s xato ekani kundek ravshan, lekin km/soat deb yozish ham xato!\nHaydovchilarga yuborilayotgan jarimaga tortish to\u2018g\u2018risidagi qaror rasmiy hujjat va unda fizik kattalik \u2014 tezlik qanday ifodalanishi kerakligi O\u2018zbekiston Respublikasi Vazirlar Mahkamasining 2018 yil 10 yanvardagi \u00abO\u2018zbekiston Respublikasida kattalik birliklarini qo\u2018llash to\u2018g\u2018risida\u00bbgi 21-sonli qarorida ifodalab qo\u2018yilgan.\nQaror ilovasidagi kattalik birliklarini yozish va qo\u2018llash qoidalariga ko\u2018ra, tezlik \u00abmetr taqsim sekund\u00bbda ifodalanadi va xalqaro SI birliklar tizimiga mos holda lotin yozuvidagi m/s ko\u2018rinishida ifodalanadi.\nBinobarin, kilometr \u2014 km, soat esa h tarzida ifodalanadi va tezlikning kilometr/soatdagi ifodasi km/h ko\u2018rinishida yozilishi shart!\n\nMana bu \u2014 haqiqiy noaniqlik va hukumat belgilangan qoidaga rioya etmaslik, aslida! Mana shu noaniqliklarni dastak qilib, bemalol sudda yutish mumkin. Chunki bayonnoma noto\u2018g\u2018ri ifodalanyapti. Qanday ifodalash kerakligini hukumat belgilab qo\u2018ygan.\nKonstitutsiyamizning 20-modda 5-bandiga asosan, inson bilan davlat organlarining o\u2018zaro munosabatlarida yuzaga keladigan qonunchilikdagi barcha ziddiyatlar va noaniqliklar inson foydasiga talqin etilishini ta\u2019kidlagan.\nQolaversa, kirill yozuvi allaqachon amaldan chiqib bo\u2018lgan. Davlat bayonnomalari lotin alifbosiga asoslangan o\u2018zbek alifbosida ifodalanishi kerak. Bu qanaqasi bo\u2018ldi: haydovchining ism-familiyasi, otasining ismi, mashinasining rangi va davlat raqami, yashash manzili bazada lotin alifbosida kiritilgan, uni rus yozuviga asoslangan o\u2018zbek alifbosi bilan rasmiylashtirilgan bayonnomaga aynan ko\u2018chirib (kopiya qilib) qo\u2018yilyapti?! Tsirk!\n\nQayd etuvchi moslamaga manzil lotin yozuvidagi o\u2018zbek tilida kiritilgani holda qolgan boshqa texnik ko\u2018rsatkichlar rus tilida ekanini endi gapirmay qo\u2018ya qolay. Rus tili bizda davlat tili emas. Hech qanday rasmiy maqomga ham ega emas. Nega tezlik o\u2018lchovchi dasturlar rus tilida qilinyapti? Bu savolga ham IIV JXD DYHXX tayinli javob berishi kerak: asosli bo\u2018lsa bu tushuntirib berilishi, fikrlarimiz to\u2018g\u2018ri bo\u2018lsa xato darhol tuzatilishi shart.\nBularni yozishimdan maqsad, ayrim bloger va yuristlarga o\u2018xshab qoidabuzarlar tarafiga o\u2018tib olib, hayp ko\u2018tarish emas, aslo. Men qoidabuzar haydovchilarni juda yomon ko\u2018raman va ularni ayovsiz jazolash tarafdoriman.\nBiroq hammasi belgilangan qonun-qoidalarga muvofiq bo\u2018lishi kerak deb hisoblayman. Toki, hech kimda ortiqcha savol qolmasin. Noaniqliklar bartaraf etilishi kerak.\nQolaversa, jarima solish to\u2018g\u2018risidagi qarorga ham qayerda qanday uskuna yordamida tezlik qayd etilgani haqidagi ma\u2019lumotni qo\u2018shib qo\u2018yish kerak. Yuristlarimiz ham behudaga haydovchilarning boshini aylantirmasin.\nEslatma: maqoladan keyin jarima ustidan sudga murojaat qilish niyatiga tushib qolganlar, unutmangki, sudga jarimaga tortilganingiz haqida xabar topganingizdan 10 kun o\u2018tib ketmagan bo\u2018lishi kerak.\n\u00a0Shuhrat Shokirjonov, jurnalist\n\n\n\n\n"}, {"image": "https://storage.kun.uz/source/thumbnails/_medium/10/7KHG_B6lkCE-x2rH8f5cWCW3oStrUHFL_medium.jpg", "meta-data": "17:41 / 25.02.2024", "original-url": "https://kun.uz/news/2024/02/25/kriptovalutaning-onasi-sim-orqali-ogirlanayotgan-milliardlar", "tittle": "Kriptovalutaning \u201conasi\u201d. Sim orqali o\u2018g\u2018irlanayotgan milliardlar", "content": "\nMayning fermalarning yashirincha ishlatilishi ortidan O\u2018zbekistonda milliardlab so\u2018mlik elektr energiyasi o\u2018g\u2018irlanib, ta\u2019minot tizimiga katta zarar yetmoqda. Hatto hokimlarning ham ishdan olinishiga sabab bo\u2018layotgan mayning o\u2018zi aslida nima? U qanday ishlaydi va qayerdan pul \u201cqiladi\u201d? Kun.uz bu boradagi ma\u2019lumotlarni to\u2018pladi. \nElektr energiyasidan pul \u201cyasaydi\u201d \nMayning \u201craqamli valutaga erishish, topish yoki qo\u2018lga kiritish\u201d ma\u2019nosini anglatadi. Mayning ferma bu \u2013 bir tizimga birlashtirilgan bir qancha kompyuterlar yoki serverlar.\nKo\u2018pchilik raqamli valutalar haqida eshitgan. Do\u2018konlarda to\u2018lovlar bitkoinlarda qabul qilinmasa-da, kriptovalutalar raqamli dunyoda o\u2018zining mustahkam o\u2018rniga ega bo\u2018lib ulgurgan. Mayning sanoati kriptovalutalarga sarmoya kiritishning hamon juda mashhur usuli bo\u2018lib qolmoqda. Dunyo bo\u2018ylab millionlab odamlar raqamli aktivlarni \u201cqazib olish\u201ddan manfaatdor va unga sarmoya kiritishga hamon tayyor.\nTurli kriptovalutalar uchun har xil uskunalar ishlatiladi. Xususan, bir necha yillar oldin bitkoinni olish uchun asosan videokartalardan keng foydalanilgan bo\u2018lsa, keyin ular maxsus ishlab chiqilgan protsessorlar (ASIC) bilan almashtirilgan.\nJahondagi barcha mayning uskunalari biz tasavvur ham qilolmaydigan darajada elektr energiyasini iste\u2019mol qiladi. Oddiy qilib tushuntirganda mayning qurilmasi elektr energiyasi yordamida kriptovaluta \u201cyasaydi\u201d. Keyin o\u2018sha kriptovaluta kripto-birjalar orqali sotilib, haqiqiy pulga aylantiriladi.\u00a0\nMa\u2019lumotlarga ko\u2018ra, 1 bitkoinni ishlab chiqarish uchun mingta xonadonning bir oylik elektr energiyasiga teng elektr sarflanadi. 1 bitkoin narxi hozirgi kun holatiga 51\u00a0ming AQSh dollaridan ko\u2018proqni tashkil etadi. 54 ta qurilmaga ega mayning ferma 1 bitkoinni 1 soatda ishlab chiqadi. \u00a0\nJahonda vaziyat qanday?\nKembrij universiteti olimlarining tadqiqotlariga ko\u2018ra, birgina bitkoin kriptovalutasini olish uchun yillik 121,36 TWh elektr energiyasi zarur bo\u2018lar ekan. Bu taxminan O\u2018zbekiston aholisining ikki yil davomida iste\u2019mol qiladigan elektr energiyasiga tengdir.\nBitRiver ma\u2019lumotlariga ko\u2018ra, dunyoda mayning bo\u2018yicha yetakchi davlat kriptovaluta ishlab chiqarishga jalb qilingan quvvat miqdori bo\u2018yicha 3-4 GW quvvatga ega bo\u2018lgan AQSh hisoblanadi. Undan keyingi o\u2018rinni 1 GW quvvatga ega Rossiya egallagan. Qozog\u2018istonda mayning bilan shug\u2018ullanish uchun qo\u2018yilgan cheklovlar va Xitoyda elektr taqchilligi sabab Rossiya reytingda yuqorilagan.\nAQShda ham soliq imtiyozlarining olib tashlanishi, elektr energiyasi narxining oshishi va tartibga soluvchilarning cheklovchi harakatlari tufayli mamlakatda kriptovaluta bozori o\u2018sishi sekinlashishi kutilmoqda. \u00a0\nKarmanadagi yirik o\u2018g\u2018irlik\nO\u2018zbekistonda kriptovaluta ishlab chiqarish bilan bog\u2018liq faoliyat turini tartibga solishga qaratilgan qator normativ-huquqiy hujjatlar qabul qilingan. Ularga asosan kripto-aktivlar aylanmasi sohasidagi faoliyat litsenziyalanishi belgilab qo\u2018yilgan. Lekin bugungi kunda ayrim shaxslar tomonidan o\u2018rnatilgan tartiblarni g\u2018ayriqonuniy tarzda chetlab o\u2018tib, kripto-aktivlar mayningi bilan shug\u2018ullanish holatlari uchrab turibdi.\u00a0\nUlar orasida 2023 yilda elektr energiyasidan noqonuniy foydalangan eng yirik mayning ferma Navoiy viloyatining Karmana tumanida aniqlangan.\nO\u2018zenergoinspeksiya tomonidan tumandagi qurilishi tugallanmagan binoda nazorat tadbiri o\u2018tkazilgan. Jarayonda binoda fuqaro R.E.I.ga tegishli, umumiy iste\u2019mol quvvati 840,4 kWh\u02bcni tashkil etadigan mayning qurilmalari quvvati 630 kWh\u02bcga teng ikkita transformatorga o\u2018zboshimchalik bilan ulangani ma\u2019lum bo\u2018lgan.\n\nFoto: Energetika vazirligi matbuot xizmati\n\nUshbu holatdan so\u2018ng energetika sohasi bo\u2018yicha prezident o\u2018tkazgan yig\u2018ilishda Karmana tumani hokim, prokurori, departament boshlig\u2018i, IIB va elektr tarmoqlari rahbarlari ishdan olindi. Sababi, ular 10 oy davomida 452 ta mayning qurilmasi orqali 5,5 mln kWh elektr energiyasining noqonuniy ishlatilganini payqamagan. Buning oqibatida davlatga 24,4 mlrd so\u2018m zarar yetkazilgan. \u00a0\nNima taqiqlangan va nimaga ruxsat bor?\nO\u2018zbekistonda mayning faoliyati bilan shug\u2018ullanish qonunchilik bilan tartibga solingan: Adliya vazirligi tomonidan \u201cMayning faoliyatini amalga oshirish uchun ruxsatnoma berish tartibi to\u2018g\u2018risida\u201dgi nizom davlat ro\u2018yxatidan o\u2018tkazilgan. Ushbu nizom bilan mayning faoliyatini amalga oshirish uchun ruxsatnoma berish hamda uning faoliyatini tashkil etish tartibi belgilangan.\nBunda talabgor ruxsatnoma olish uchun axborot tizimiga Yagona identifikatsiya tizimi (OneID) orqali kirib, arizani elektron ravishda to\u2018ldiradi. Istiqbolli loyihalar milliy agentligi tomonidan ruxsatnoma berish yoki berishni rad etish to\u2018g\u2018risidagi qaror ariza va belgilangan ma\u2019lumotlar hamda hujjatlar to\u2018liq taqdim etilgan kundan e\u2019tiboran 20 kun ichida qabul qilinadi. Arizani ko\u2018rib chiqish hamda ruxsatnoma rasmiylashtirish uchun yig\u2018im undirilmaydi. Ruxsatnoma 5 yil muddatga beriladi.\u00a0\nShuningdek, ruxsatnoma vakolatli organ tomonidan qaror qabul qilingan kundan boshlab bir kun ichida QR-kod qo\u2018yilgan holda elektron hujjat tarzida rasmiylashtiriladi.\nMayning faoliyati faqat yuridik shaxs tomonidan quyosh fotoelektr stansiyalari orqali ishlab chiqarilgan elektr energiyasidan foydalangan holda amalga oshiriladi, lekin mustasno holatlar ham bor. Ya\u2019ni maynerlar iste\u2019mol qilingan elektr energiyasini hisobga olish uskunasini o\u2018rnatib, qonunchilik hujjatlarida nazarda tutilgan hollarda yagona elektr energetika tizimiga ulanishi mumkin.\nO\u2018zenergoinspeksiya axborot xizmati rahbari Navro\u2018z Norboboyevning ma\u2019lum qilishicha, huquqiy asoslar bo\u2018lsa ham O\u2018zbekistonda hali birorta mayning ferma davlat ro\u2018yxatidan o\u2018tkazilmagan.\u00a0\n\u201c2023 yil 15 iyul sanasida Vazirlar Mahkamasining qo\u2018shimcha qaroriga ko\u2018ra, mayning fermalar\u00a05 barobar oshirilgan tarif bilan elektr tarmog\u2018iga ulanishi yoki quyosh batareyalari orqali faoliyat yuritishi mumkin. Bu esa maynerlar uchun ko\u2018proq to\u2018lov xarajatlarini talab qiladi. Shu sababli ham ortiqcha xarajatlardan qochish uchun ular faoliyatini yashirin olib boradi\u201d, dedi u.\n\nRuxsat berish tartib-taomillari to\u2018g\u2018risidagi qonunchilikni buzganlik uchun ma\u2019muriy javobgarlik belgilangan. Shuningdek, elektr tarmog\u2018iga o\u2018zboshimchalik bilan ulanish, hisobga olish asboblariga, ularning plombalariga shikast yetkazish, ko\u2018rsatkichlarini o\u2018zgartirish o\u2018g\u2018rilik yoki oz miqdorda talon-toroj qilish sifatida baholanib, javobgarlikka sabab bo\u2018ladi.\nMaynerlar o\u2018z faoliyatini faqat ro\u2018yxatga olingan paytda ko\u2018rsatilgan manzilda, yong\u2018in xavfsizligi hamda sanitariya normalari va qoidalariga rioya qilgan holda amalga oshirishi mumkin. Maynerlar mayningni amalga oshirish natijasida olingan kripto-aktivlarni O\u2018zbekistonda kripto-aktivlar aylanmasi sohasidagi xizmatlar provayderlari faoliyati bilan shug\u2018ullanish uchun litsenziyaga ega bo\u2018lgan kripto-birjalar orqali sotishga haqli. \u00a0\nMayning \u2013 \u201csvet\u201dning \u201cdushmani\u201d\nHa, aynan mayning qurilmalari elektr ta\u2019minoti sifatiga hamda tizimga katta zarar yetkazishi mumkin. \u00a0\nTadqiqotchilar mayning fermalari elektr energiyasi yetkazishda turli baxtsiz hodisalarga olib kelishini va iste\u2019molchilar uchun hamisha katta xarajatlar keltirishini allaqachon aniqlab bo\u2018lgan. Ularning fikriga ko\u2018ra, elektr energiyasidan hisobsiz va to\u2018lovsiz foydalanish boshqa iste\u2019molchilarni elektr energiyasi bilan ta\u2019minlash sifatiga hamda tizimning ishonchliligiga katta putur yetkazadi.\nBundan tashqari, mayning tufayli elektr inshootlarida favqulodda vaziyatlar kelib chiqadi. Tarmoq zo\u2018riqadi, oqibatda iste\u2019molchilar past kuchlanishda elektr toki olishga majbur bo\u2018lishadi. Qolaversa, iste\u2019mol qilingan elektr uchun to\u2018lovning yetishmasligi elektr tarmoqlari kompleksini modernizatsiyalash ishlarini moliyalashtirishga ham salbiy ta\u2019sir ko\u2018rsatadi.\n11 oyda 58 mlrd so\u2018m o\u2018g\u2018irlik\nMayning fermasi qishloq va tumanlarda odamlar hayotiga salbiy ta\u2019sir ko\u2018rsatadi. Qurilmalarning to\u2018xtovsiz ishlashidan atrofda yashovchi aholi surunkali bosh og\u2018rig\u2018iga uchrashi mumkin.\u00a0\nNavro\u2018z Norboboyevning ta\u2019kidlashicha, bir qancha mamlakatlarda mayning faoliyatiga cheklovlar yoki faoliyatini butunlay to\u2018xtatish bo\u2018yicha ishlar amalga oshirilmoqda.\n\u201cMayning fermalar\u00a0qanchalik zararli ekanini\u00a0xorijiy davlatlar misolida ko\u2018rish mumkin. Masalan, eng yirik mayning fermalar\u00a0Xitoyda edi, 2021 yilda ularning bir qanchasining faoliyatiga chek qo\u2018yildi. Chunki energetik ta\u2019minotga katta zarar yetkazadi. Yevropa davlatlari ham mayning fermalar faoliyatini cheklash to\u2018g\u2018risida me\u2019yorlar ishlab chiqyapti. 2017 yilning o\u2018zida mayning fermalar\u00a0sabab energiya tizimiga 900 foiz yuklama ortgan, bu esa tarmoqlarda katta muammolar, avariya holatlarini keltirib chiqargan\u201d, dedi u.\nStatistik ma\u2019lumotlariga ko\u2018ra, 2023 yilning 11 oyida O\u2018zbekistonda 26 ta noqonuniy mayning fermasi aniqlangan. Bosh prokuraturaning xabar qilishicha, ular tomonidan 29 mln kWh elektr energiyasi talon-toroj qilingan. Bu 145 mingta xonadonning bir oylik iste\u2019mol ehtiyojiga teng. Davlatga yetkazilgan zarar 58 mlrd so\u2018mdan oshgan. Holat yuzasidan 29 nafar shaxsga nisbatan Jinoyat kodeksining 169-moddasi (o\u2018g\u2018rilik)ning tegishli qismi bilan jinoyat ishi qo\u2018zg\u2018atilgan va ular protsessual tartibda ushlangan.\n\n\nEslatib o\u2018tamiz, mayning faoliyati bilan noqonuniy shug\u2018ullanib, energiya resurslarini juda ko\u2018p miqdorda talon-toroj qilish Jinoyat kodeksining 169-moddasi 4-qismi bilan jinoyat ishi qo\u2018zatilishiga hamda 8 yildan 15 yilgacha ozodlikdan mahrum qilish bilan jazolanishga sabab bo\u2018lishi mumkin.\nBaxtiyor To\u2018xtayev, Kun.uz\n\n\n\n\n"}, {"image": "https://storage.kun.uz/source/thumbnails/_medium/10/9zUVCS8KedREDOdzHIbAN1a6i3pI9MEw_medium.jpg", "meta-data": "18:06 / 24.02.2024", "original-url": "https://kun.uz/news/2024/02/24/kechikkan-hindistondan-shu-yoldagi-ozbekiston-uchun-saboqlar-1-qism-dehli", "tittle": "Kechikkan Hindistondan shu yo\u2018ldagi O\u2018zbekiston uchun saboqlar (1-qism, Dehli)", "content": "\nDunyodagi eng ifloslangan 20 ta shahardan 13 tasi joylashgan, kamida 140 million odam me\u2019yordan 10 baravar xavfli havodan nafas olayotgan, aholisining o\u2018pkasi chekmaydigan yevropaliknikiga qaraganda 30 foizga zaifroq ishlaydigan Hindiston \u2013 Kun.uz jurnalisti nigohida.\n\nDunyoning eng ifloslangan shaharlari ro\u2018yxatidagi Dehli, Mumbay va Kalkutta shaharlarida bu falokat sabablari bir-biridan farq qiladi. Demak, o\u2018rganishlarimizni poytaxtdan boshlaymiz.\nDehlini yuqoridan tomosha qilsangiz, tumanga o\u2018xshash xiralik bor \u2013 tutunmi, changmi farqlolmaysiz. To\u2018yib nafas olishga nimadir xalal beradi. Kuni bilan charchoq, uyquga to\u2018ymaslik, holsizlik va kutilmagan bosh og\u2018rig\u2018i sizga hamroh bo\u2018ladi. Sog\u2018lom odamning bu holatga tushishida, albatta, toza havo \u2013 kislorodning yetishmasligi eng katta sabab.\n\nSun\u2019iy intellekt ham \u201cBugungi Hindiston havosini tasvirlab ber\u201d degan topshirig\u2018imizga ekologiyasi buzilgan shaharlarning suratlarini taqdim etdi.\n\n\n\n\nUning bugungi O\u2018zbekiston haqidagi tasavvurlari ham Hindistonchalik bo\u2018lmasa-da, biroq suratlardan ko\u2018rinib turibdiki, u qadar ijobiy ham emas. Xulosa qilishga undaydi kishini.\n\n\n\n\nHindistonliklar qanday fikrda?\nStatistik raqamlarga o\u2018tishdan oldin Hindistondagi havo ifloslanishi haqida \u201cHindistonliklar qanday fikrda?\u201d degan savolga javob olish maqsadida oddiy riksha haydovchisi bilan qilgan yo\u2018l-yo\u2018lakay suhbatimizdan bir parcha keltiramiz:\n\u2014 Dehlida har yili yanvar-fevral oylarida havo ifloslanib ketadi. Hozir shunday mavsum. Mashinalar ham ko\u2018p. Fevraldan keyin yomg\u2018ir ko\u2018p yog\u2018ishni boshlagach, hammasi joyiga tushadi. Havo tozalanadi.\n\u2014 Lekin fevralda ham shu-shu mashinalar harakatlanadi-ku?\n\u2014 Yomg\u2018ir yo\u2018q payti hamma ko\u2018chada bo\u2018ladi. Mavsum kelgach, havoni tozalaydi. Odamlar ham ko\u2018chaga kamroq chiqadi.\n\u2014 Demoqchisizki, havo ifloslanishida odamlar soni ko\u2018pligi sababchi. Shundaymi?\n\u2014 Albatta. Qarang, hamma yoqda tirbandlik. Dehlida bir kishiga to\u2018rt mashina to\u2018g\u2018ri keladi.\n\u2014 Mashinalar shunchalik arzonmi?\n\u2014 Aslida to\u2018rt kishilik bir oilaga bitta mashina yetarli. Dehlida boylar ko\u2018p. Bitta mashinaga qanoat qilmasdan, yana va yana sotib olaverishadi. Ko\u2018p avtomobil havoni buzadi. Hukumat shuning uchun elektr avtomobillarni ishlab chiqarishga yo\u2018l ochyapti.\nSuhbatdoshning gaplarida jon bor. Dehlida havo sifati indeksi bahor-kuz oylarida odatda yaxshi (0-50), qoniqarli (51-100) va o\u2018rtacha (101-200) miqdorlarda bo\u2018ladi va keyin u keskin yomonlashib, og\u2018ir (301\u2013400) va xavfli (401\u2013500+) darajagacha chiqadi.\nHindistonga safarimiz aynan shu qish mavsumi, ya\u2019ni havoning ifloslanishi eng yuqori darajaga chiqqan paytga to\u2018g\u2018ri keldi. Oktyabr-fevral oylarida turli tutatiladigan marosimlar, bayramlarda petardalarning otilishi, hosildan keyingi ommaviy ravishda ekin maydonlarining yoqilishi kabi qo\u2018shimcha mavsumiy omillar bu salbiy statistikaga hissa qo\u2018shadi.\nDehlidagi millionlab avtomobillar tutunlari, unda-bunda ko\u2018rinib qoladigan qurilishlardan chiqadigan changlar va ko\u2018chalarda isinish uchun istalgan narsaning yoqilishi shaharni shu ko\u2018yga solayotgan sabablardan, deyish mumkin. Albatta bu birlamchi va noto\u2018g\u2018ri bo\u2018lmagan xulosalar. Yana shunday yashirin va ko\u2018rinmas sabablar borki, ular faqat statistikalarda aytilsa-da, lekin sanab o\u2018tish uchun arzirli.\nYonilg\u2018ini soxtalashtirish\nBa\u2019zi hind taksilari va avtorikshalari soxta yonilg\u2018i aralashmasida harakatlanadi. Benzin va dizelni arzonroq yonilg\u2018ilar bilan soxtalashtirish Janubiy Osiyoda, jumladan Hindistonda keng tarqalgan. Benzinning dizel yonilg\u2018isidan qimmatligi kam daromadli haydovchilarni shu ishni qilishga majbur qiladi.\n\nAralashma nisbati 80 ga 20 dan 70 ga 30 foizgacha bo\u2018lishi mumkin. Misol uchun, 1 litr ekologik benzinning narxi o\u2018zbek so\u2018mida 14\u00a0500 so\u2018m bo\u2018lsa, dizel esa 13\u00a0000 so\u2018m atrofida turadi. Yonilg\u2018ini soxtalashtirish oy davomida sezilarli miqdorda pulni tejaydi. Lekin bu avtomobil dvigatelining hayotiylik muddatini qisqartiradi. Mashina yoki rikshalar o\u2018ziniki bo\u2018lmagan ko\u2018p sonli ijarachilarni esa bu tashvishga solmaydi. Soxta yonilg\u2018i sabab shahardagi havo ifloslanishi, uning hayot sifati va sog\u2018likka ta\u2019siri esa shunchaki e\u2019tiborga olinmaydi.\nTirbandlik\nNumbeo indeksida Dehli tirbandlik darajasi bo\u2018yicha dunyo shaharlari o\u2018nligiga kiritiladi. Mavjud yo\u2018llarning har bir kilometriga transport vositalari sonining ko\u2018pligi, shahar ichidagi bo\u2018lingan magistrallar va tez o\u2018tkazuvchi yo\u2018l tarmoqlarining yetishmasligi, shaharlararo tezyurar yo\u2018llarning yo\u2018qligi, yo\u2018l-transport hodisalari va yo\u2018l harakati qoidalariga umuman amal qilmaslik tirbandlikning asosiy sabablari sifatida ko\u2018riladi.\n\nKeling, tirbandlikning havoga zarari haqidagi tadqiqotlarga to\u2018xtalib o\u2018tsak. O\u2018rtacha tezligi soatiga 20 dan 40 km gacha bo\u2018lgan avtomobillar ifloslantiruvchi moddalarning emissiyasi o\u2018rtacha tezligi 55-75 kmdagi ulovlarnikidan ikki baravarga ko\u2018p bo\u2018lsa, tirbandliklardagi 5-20 km/soat tezlikda sekin harakatlanayotgan avtomobillar o\u2018rtacha tezlikdagilardan 4 dan 8 baravargacha ko\u2018p bo\u2018lgan ifloslantiruvchi moddalar chiqaradi.\n\nHindistonning ko\u2018plab shahar yo\u2018llarida o\u2018rtacha tezlik soatiga 20 kilometrdan kam; 10 kilometrlik sayohat 30 daqiqa yoki undan ko\u2018proq vaqtni olishi mumkin. Bunday tezlikda Hindistonda transport vositalari kamroq tirbandlik bilan solishtirganda havoga ifloslantiruvchi moddalarni 4-8 marta ko\u2018proq chiqaradi.\nO\u2018tin yoqish\nHindiston isinish va energiya maqsadlarida yoqiladigan o\u2018tin, qishloq xo\u2018jaligi chiqindilari va biomassaning dunyodagi eng yirik iste\u2019molchisi hisoblanadi. Mamlakatning qishloq joylaridagi uy xo\u2018jaliklarining taxminan 75 foizi shu turdagi yoqish vositalariga tayanib, har yili qariyb 149 million tonna ko\u2018mir o\u2018rnini bosuvchi yoqilg\u2018i-o\u2018tin va biomassani maishiy energiyadan foydalanish uchun ishlatadi. Bu vositalarning aholi jon boshiga o\u2018rtacha yillik iste\u2019moli 206 kilogramm ko\u2018mir ekvivalentiga teng. Hindiston har yili Amerika Qo\u2018shma Shtatlariga qaraganda o\u2018n baravar ko\u2018proq o\u2018tin yoqadi.\n\nO\u2018choqlar emissiyasi\nHindistonning ba\u2019zi qismlarida chullah yoki chulha deb nomlanuvchi o\u2018choqlarda ovqat pishirishadi. 100 milliondan ortiq hind xonadonlarida mavjud bo\u2018lgan chulhalar kuniga ikki-uch marta ishlatiladi. Bu juda katta ko\u2018rsatkichlar bo\u2018lib, ulardan chiqadigan zaharli gaz va tutunni tasavvur qilavering.\n\nJahon sog\u2018liqni saqlash tashkiloti ma\u2019lumotlariga ko\u2018ra, Hindistonda yiliga 300-400 ming odam turli biomassani yoqish va chullahlardan foydalanish tufayli bino ichidagi uglerod oksidi zaharlanishidan vafot etadi.\nSalomatlikka ta\u2019siri\nMayda zarrachalar bilan doimiy nafas olish astma, bronxit, o\u2018pka saratoni, yurak xuruji kabi nafas olish va yurak-qon tomir kasalliklariga olib kelishi mumkin.\nHavo ifloslanishining salbiy ta\u2019siriga bolalar ko\u2018proq moyil bo\u2018ladi, chunki ular tana vaznining har bir kilogrammiga ko\u2018proq havo bilan nafas oladilar. Shuningdek, ular tashqarida ko\u2018proq vaqt o\u2018tkazishadi va shuning uchun bu ta\u2019sirga ko\u2018proq uchraydi.\nDehli yurak va o\u2018pka instituti ma\u2019lumotlariga ko\u2018ra, ikki milliondan ortiq bolalar \u2013 poytaxt Dehli bolalarining yarmi o\u2018pka funksiyasida anormalliklarga ega.\n\nThe Lancet'da e\u2019lon qilingan 2017 yilgi tahliliy hisobotda hindistonliklarning 77 foizga yaqini tavsiya etilgan milliy chegaradan sezilarli darajada yuqori bo\u2018lgan zaharli havo zarrachalarini yutishi aytiladi.\nAtmosfera havosining ifloslanish darajasi oshgan kunlarda tez yordam xizmatining chaqiriqlari odatdagidan 20-25 foizgacha oshadi.\nHozirda Hindistonda o\u2018rtacha umr ko\u2018rish yoshi 67 yosh bo\u2018lib, bu ko\u2018rsatkich bilan mamlakat 227 ta davlat ro\u2018yxatining 192-o\u2018rnini band qiladi. Agar havoning eng minimal tavsiyalariga erishilsa, Hindistonda o\u2018rtacha umr ko\u2018rish 1,7 yilga oshadi, deb taxmin qilinadi.\nDavlat miqyosidagi tendensiyalar\n2019 yilda havo ifloslanishining yomonlashuvi Hindiston hisobotlarida qariyb 1,7 million kishining bevaqt o\u2018limiga olib kelgan. O\u2018sha yili 9 mlndan ortiq hindistonlik vafot etganini hisobga olsak, yomon havo har 5-6-odamning o\u2018limi sababchisi bo\u2018lgan. Davlatda bunday ifloslanish ortidan deyarli 29 mlrd dollarlik ishlab chiqarish yo\u2018qotishi hisoblangan.\nEndi ham bemalolgarchilikda davom etib bo\u2018lmasdi. Chunki bu yilgacha ham Hindiston shaharlari havo ifloslanishi bo\u2018yicha tanqidiy chegaradan bir necha baravarga oshib ketgan edi. 2019 yilda Hindiston 2017 yilni taqqoslash uchun bazaviy yil sifatida belgilab olib, 5 yil ichida PM2,5 va PM10 konsentratsiyasini 20-30 foizga kamaytirishni maqsad qilgan \"Toza havo Milliy dasturi\"ni ishga tushirdi. Dastur havo sifati standartlardan yomonroq deb hisoblangan 102 ta shaharda joriy etildi.\n\nOradan beshinchi yil o\u2018tyapti, lekin bu shaharlarda ijobiy tarafga o\u2018zgarish juda sust, ular hali ham dunyo antireytinglaridan tushmayapti. Chunki mamlakat o\u2018z vaqtida sabablar bilan emas, ancha kech oqibatlar bilan kurashishga tushdi.\nMamlakatdagi\u00a0plastik\u00a0ifloslanish\u00a0muammosini\u00a0hal\u00a0qilish\u00a0uchun\u00a0katta\u00a0qadam\u00a0sifatida\u00a0Hindiston\u00a02022\u00a0yil\u00a0iyul\u00a0oyidan\u00a0boshlab\u00a0bir\u00a0martalik\u00a0plastmassalarni\u00a0ishlab\u00a0chiqarish,\u00a0sotish\u00a0va\u00a0ulardan\u00a0foydalanishni\u00a0taqiqlashni\u00a0e\u2019lon\u00a0qildi.\nPlastmassaning foydaliligi va atrof-muhitga ta\u2019siridan kelib chiqqan holda, taqiq uch bosqichda amalga oshiriladi. Bir martalik ishlatiladigan plastmassalarning birinchi toifasi muzqaymoq, shirinliklar qadoqlari, sharlar va plastik tayoqlar, shuningdek, plyonkalar, sigaret paketlari bo\u2018lsa, keyingi bosqichlarda qayta ishlatish imkoniyatiga ega bo\u2018lgan qalinligi 100 mikrondan ko\u2018p bo\u2018lgan plastik mahsulotlar nazarda tutilgan.\n\nGarchi dunyodagi birinchilikdan tushmayotgan bo\u2018lsa-da, Hindiston havo ifloslanishini nazorat qilish bo\u2018yicha markaziy kengashi so\u2018nggi yillar uchun shunday xulosalar beradi:\n\ndizel yonilg\u2018isidagi oltingugurt miqdorini kamaytirish bo\u2018yicha ko\u2018rilgan mahalliy choralar va hukumatning qat\u2019iy nazorati bilan Solapur va Ahmadobod kabi shaharlarda PM10 darajasida pasayish tendensiyasi kuzatilgan;\nyoqilg\u2018i o\u2018rnida ishlatilgan ko\u2018mir yoki o\u2018tin o\u2018rniga LPG gaz ballonlaridan foydalanish hamda transport vositalarining ommaviy CNG metan gaz yonilg\u2018isiga o\u2018tishi Dehli, Mumbay, Laknau, Bhopal kabi ko\u2018plab shaharlardagi oltingugurt dioksidi miqdorining tushishiga olib kelgan.\nturli shtatlarda ham mahalliy hukumatlar avtomobillar chiqindilari normalarini kuchaytirish, chiqindini yoqish uchun jarimalarni oshirish va yo\u2018l changini nazorat qilish kabi choralarni ko\u2018rishgan.\ntransport sektorida mavjud 550 ta avtobus o\u2018rnida 1000 ta elektr jamoat transporti avtobuslari kiritilgan.\n\nShu bilan birga mamlakat 2023 yilga kelib shaxsiy avtomashinalarning 25 foizini elektromobillarga almashtirishga ko\u2018maklashishni reja qilgan bo\u2018lsa ham, hozir bu ko\u2018rsatkich 2 foizga yetmaydi. Chunki yonilg\u2018ida harakatlanadigan transport vositalarining narxi elektromobillarga qaraganda ancha past. Biroq benzin va dizel yoqilg\u2018isi narxining o\u2018sishi tufayli ularning operatsion narxi elektr ulovlardan yuqori. Ikki tanlov qarshisidagi hindistonliklar esa hali ham an\u2019anaviy mashinalardan voz kechmayapti.\nShuningdek, atmosfera ifloslanishi haqida jamoatchilik turli usullarda xabardor qilib borilayotganiga o\u2018zimiz ham guvoh bo\u2018ldik.\n\nYana bir paradoks vaziyat haqida alohida gapirmasak bo\u2018lmaydi. 1973 yilda qurilgan Badarpur issiqlik elektr stansiyasi Dehli havosini ifloslantiruvchi yana bir asosiy manba bo\u2018lgan. Shahar elektr energiyasining deyarli 8 foizini ishlab chiqarganiga qaramay, u Dehlidagi elektr energetika sektoridagi zarrachalar ifloslanishining 80-90 foizini ishlab chiqargan.\n\n2016 yil noyabr oyida Dehlida \u201ckatta tutun\u201d hodisasi paytida Badarpur elektr stansiyasi havoning keskin ifloslanishini yumshatish uchun vaqtincha yopiladi. Ammo 2017 yil 1 fevralda qayta ishga tushirishga ruxsat berildi va yana atrof-muhitga zararli ta\u2019sirini hisobga olgan holda, elektr stansiyasi 2018 yil 15 oktyabrdan butunlay to\u2018xtatildi.\nMaqola avvalida \u201cshu yo\u2018lda borayotgan O\u2018zbekiston\u201d degan iborani bejizga ishlatmadik. Chunki poytaxtimiz Toshkentning ham havosi eng yomon shaharlar ro\u2018yxatiga kirib qolgani va bu oxirgi paytlarda bot-bot aytilayotganini shubha ostiga olayotganlar, buni ortiqcha vahima yoki bundan pul qilishni mo\u2018ljallagan kimningdir axborot manipulyatsiyasi, deya befarqlikda davom etayotganlar, ko\u2018rinmas qotil iskanjasida bo\u2018lib ham, \u201chech narsa qilmaydi\u201d qabilida istalgan joyda chiqindi tashlayotgan, zarurat bo\u2018lmasa elektr energiyasidan befarq foydalanayotgan yurtdoshlarimiz oramizda ko\u2018p.\nBu sabablar esa ko\u2018pchilik uchun ensa qotar gaplar, xolos. Yonilg\u2018ini soxtalashtiruvchi hindistonliklar keysida ham barcha befarqliklar yig\u2018ilib borib, shaharni zaharlashga yaxshigina hissa qo\u2018shishayotganini bejizga misol qilmadik. O\u2018zimiz zararlayotgan tabiatdan siz, biz, ota-onamiz va farzandlarimiz nafas olishadi.\nBu Hindiston poytaxti Dehli haqidagi yig\u2018gan-tergan ma\u2019lumotlarimiz edi. Keyingi qismlarda umuman boshqa sabablar bilan havosi ifloslanayotgan \u201cBollivud\u201d, ya\u2019ni Mumbay hamda Kalkutta shaharlari, shuningdek, Xitoyning Pekin shahri haqidagi mustaqil o\u2018rganish xulosalarimizda davom etamiz.\nSardorbek Usmoniy\r\nHindiston, Dehli\n\nFaqat Tojmahal emas: Hindistonda Boburiylar qurgan obidalardan reportaj\n\n\nHavo ifloslanishi va aholi salomatligi bilan bog\u2018liq inqirozdan chiqish: Yaponiya tajribasi\n\n\n\n\n\n"}, {"image": "https://storage.kun.uz/source/thumbnails/_medium/10/KinlhJFGd0IRKWPKcqmZLKyQkfhumgPs_medium.jpg", "meta-data": "15:04 / 21.02.2024", "original-url": "https://kun.uz/news/2024/02/21/universitet-ochganimizga-pushaymon-qildirishyapti-himoyasiz-xususiy-otmlar-dardini-kim-eshitadi", "tittle": "\u201cUniversitet ochganimizga pushaymon qildirishyapti\u201d - Himoyasiz xususiy OTMlar dardini kim eshitadi?", "content": "\nTurkiston innovatsiyalar universiteti va Namangan xalqaro universiteti sud ularning ishini 15-20 daqiqada ko\u2018rib, litsenziyasini bekor qilib tashlaganini aytyapti. Oliy ta\u2019lim vazirligi esa \u201csukunat rejimi\u201dga o\u2018tib olgan. \u201cYosh ziyokor\u201d nodavlat ta\u2019lim muassasalari uyushmasi raisi Rasul Kusherbayev xususiy OTMlarga sun\u2019iy to\u2018siq qo\u2018yilayotgani, agar shunday davom etaversa, o\u2018zbek talabalari va investorlarning xorijga \u201coqib ketishi\u201d keskin ko\u2018payishini aytdi.\n\nOliy ta\u2019lim vazirligi nodavlat oliygohlar bilan sudlashib yurgani yoki ayrim xususiy OTMlarning yopilib ketayotgani mashmashalari oxirgi 1 yilda ko\u2018paydi. Buning orqasidan minglab talaba va xodimlar sarson bo\u2018lyapti.\nKun.uz Buxorodagi Turkiston innovatsiyalar universiteti va Namangan xalqaro universitetida o\u2018tkazilgan tekshiruv va sudning ularga qo\u2018ygan ayblovlari yuzasidan surishtiruv olib bordi.\nTekshiruv qaysi asosga ko\u2018ra olib borilgan?\n2023 yil may oyida oliy ta\u2019lim, fan va innovatsiyalar vaziri O\u2018zbekistondagi ayrim nodavlat OTMlarda litsenziya talablari bajarilganini o\u2018rganish to\u2018g\u2018risida buyruq chiqargan. Shu asosga ko\u2018ra, Turkiston yangi innovatsiyalar universiteti, Namangan xalqaro universiteti, Renessans universiteti va Toshkent texnologiyalar universiteti kabi bir nechta oliygohda tekshiruv o\u2018tkaziladi. Natijada yuqorida nomi sanalganlarning barchasida turli kamchiliklar aniqlanadi.\nShu o\u2018rinda muhim jihat: vazirlik tekshiruv o\u2018tkazish uchun Adliya vazirligining 2023 yil 24 fevraldagi xatini asos qilib keltirgan. Bu xatda Adliya vazirligi OTFIVga lisence.gov saytidagi 3ta (132045, 140090, 149994 sonli) arizani bekor qilish Adliya vazirligi emas, sud qarori bilan bo\u2018lishini tushuntirgan. Lekin ular ichida TYIU va NamXU yo\u2018q. Shunga qaramay bu ikki universitet ustidan ham sudga ariza berilgan.\n\n\n\nAytib o\u2018tish kerak, nodavlat OTMlarga 2023 yil yanvarigacha Ta\u2019lim sifatini nazorat qilish inspeksiyasi litsenziya bergan. Lekin 2022 yil dekabr oyidagi ma\u2019muriy o\u2018zgarishlar sabab bu inspeksiya tugatilib, nodavlat oliygohlarni litsenziyalash OTFIVga berilgandi.\nTYIUning sudga berilishi\nBoshqa nodavlat oliygohlar kabi Turkiston yangi innovatsiyalar universitetida ham 2023 yil may oyida o\u2018rganish o\u2018tkaziladi va 4ta kamchilik aniqlanadi:\n1. Elektron kutubxona maydoni me\u2019yordan 15 metr kvadrat kam.\n2. Adabiyotlar yetishmaydi.\n3. Asosiy shtatdagi o\u2018qituvchilar me\u2019yordan 58 foiz kam.\n4. Asosiy shtatda ishlaydigan fan doktori ilmiy unvoniga ega 1 nafar o\u2018qituvchi yetishmaydi va 1 nafar o\u2018qituvchi biriktirilgan fanlari bo\u2018yicha tayanch oliy ma\u2019lumotga muvofiq emas.\n\u201cSud ishimizni 20 minutda ko\u2018rib chiqdi\u201d\nYuqoridagi kamchiliklar sabab vazirlik universitetni sudga beradi. Buxoro tumanlararo iqtisodiy sudi 2023 yil 24 iyulda vazirlik arizasini qanoatlantirishni rad etadi.\n\n\nShundan keyin vazirlik 2023 yil 13 oktyabrda yana bu oliygohni sudga beradi. 26 oktyabrda Buxoro viloyat iqtisodiy sudi litsenziyani bekor qilish bo\u2018yicha vazirlik arizasini qanoatlantiradi. Lekin universitet rektori Zarafshon Jalilov bu o\u2018rinda qonun buzilishi bo\u2018lganini aytmoqda.\n\n\u201cSud qarori ustidan appelyatsiya berish muddati 10 kun. Lekin uzrli sabab deb topilsa, 1 oy; agar butun iltimosnoma uzrli sabab deb topilsa, 2 oydan kechiktirmasdan apellyatsiyaga berish kerakligi ko\u2018rsatilgan (Iqtisodiy protsessual kodeksining 262-moddasi). Lekin vazirlik Buxoro tumanlararo iqtisodiy sudi ustidan 2 oy va 17 kundan keyin bizning universitetni yana sudga berdi va sud ham vazirlikning apellyatsiya arizasini qabul qildi. Eng qiziq joyi, sud ishimizni 20 minutda ko\u2018rib chiqib, dalillarimizni ko\u2018rsatishga imkon bermay, litsenziyani bekor qilishga qaror chiqarib yubordi\u201d, \u2013 deydi Jalilov.\n\n\nZarafshon Jalilov, Turkiston innovatsiyalar universiteti rektori\n\nOliy sud nima deyapti?\nTYIU ishi 14 dekabrda Oliy sudda ko\u2018rib chiqilib, universitetning da\u2019vosi rad etiladi. Bunda Oliy sud OTM tomonidan litsenziyalash talablari qo\u2018pol ravishda buzilgan deb topgan.\n\u201cLisenziyalash, ruxsat berish va xabardor qilish tartib-taomillari to\u2018g\u2018risida\u201dgi qonunning 33-moddasiga ko\u2018ra, quyidagi holatlar litsenziyani bekor qilishga asos bo\u2018lishi mumkin:\n\u2014 litsenziya talablari bir marotaba qo\u2018pol ravishda buzilganda, agar mazkur qoidabuzarlik fuqarolarning hayoti va sog\u2018lig\u2018iga ziyon, jismoniy va yuridik shaxslarning huquqlari va qonuniy manfaatlariga, jamoat xavfsizligiga zarar hamda atrof-muhitga ziyon yetkazilishiga, jamiyat va davlat manfaatlariga zarar yetkazilishiga, tinchlik va xavfsizlikka tahdid solinishiga olib kelgan bo\u2018lsa.\nUniversitet rektoriga ko\u2018ra, vazirlik sudda yuqoridagi qonunga o\u2018xshash holat TYIUda bo\u2018lganini isbotlab berolmagan. Oliy sud qarorida \u201carizachi tomonidan aniqlangan va dalolatnomada qayd etilgan kamchiliklar litsenziya talablari va shartlarini bir marta qo\u2018pol ravishda buzish hisoblanadi\u201d, deyiladi. Lekin yuqorida sanalgan kamchiliklar tegishli talablarning qo\u2018pol ravishda buzilishi ekani \u2013 bahsli masala.\n\nShundan keyin TYIU Oliy sud qarori ustidan Bosh prokuratura shikoyat arizasi kiritadi. Bosh prokuratura 2024 yil 17 yanvarda universitetda aniqlangan kamchiliklar bartaraf etilganini tasdiqlaydi.\n\n\u201cHozir ishimiz Oliy sudning taftish instansiyasida turibdi. Shu yerda ishimiz adolatli hal qilinadi, barcha tomonlar tinglanib, fakt va dalillarga e\u2019tibor qaratiladi degan umiddamiz. Sud natijasi 1200 ga yaqin talaba va 70 dan ortiq o\u2018qituvchi, minglab oilalarning taqdiriga ta\u2019sir qiladi\u201d, \u2013 dedi TYIU rektori Zarafshon Jalilov.\n\nNamXUda nima gap?\nYuqoridagiga o\u2018xshash holat Namangan xalqaro universitetiga ham begona emas. 2023 yil 10 fevralda litsenziya olgan bu oliygohda ham 2023 yilning may oyida tekshiruv o\u2018tkazilib, quyidagi kamchiliklar aniqlangan va shundan keyin vazirlik NamXUning litsenziyasini bekor qilish uchun sudga ariza bergan:\n1. Universitet tomonidan ta\u2019lim tashkiloti, ta\u2019lim oluvchilar va pedagog xodimlar to\u2018g\u2018risidagi ma\u2019lumotlar \u201cHEMIS\u201d tizimiga kiritilmagan.\n2. Rektor maslahatchisi shtati joriy etilmagan.\n3. Talabalarning o\u2018qishni ko\u2018chirish, qayta tiklash va o\u2018qishdan chetlashtirish tartibi ishlab chiqilmagan.\n4. Adabiyotlar yetishmaydi.\n5. Bakalavriat ta\u2019lim yo\u2018nalishlari uchun 35 foiz ilmiy salohiyat me\u2019yor bo\u2018lib, bu universitetda 17 foizni tashkil qilgan.\n6. Oliygoh hududi panjara bilan o\u2018ralmagan, ichimlik suv va kanalizatsiya bilan ta\u2019minlanmagan.\n7. 858 nafar talaba uchun ta\u2019lim tashkilotining hududi yetishmaydi.\n8. Talabalar turar joyi yetishmaydi.\nYuqoridagilarni inobatga olib, Uchqo\u2018rg\u2018on tumanlararo sudi 2023 yil 23 avgustda vazirlik arizasini qanoatlantirgan.\n\n\nUniversitet qarordan norozi bo\u2018lib, Namangan viloyat sudining iqtisodiy ishlar bo\u2018yicha sudlov hay\u2019ati va taftish instansiyasiga murojaat qilgan. Bu sudlarda dastlabki sud qarori o\u2018zgarishsiz qoldirilgan.\n\n\u201cKeyin biz Oliy sudga murojaat qildik. Hozir ishimiz Oliy sudni kutib turibdi\u201d, \u2013 deydi universitet advokati Mirzabek Ochilov.\n\n\nMirzabek Ochilov, NamXU advokati\n\nKun.uz NamXU advokatlari bilan suhbatlashganda ular ham TYIU rektorining gapini takrorlashdi.\n\n\u201cBiz sudlarda aynan bizdagi qaysi holat litsenziya talabalarini qo\u2018pol buzish ekanini isbotlash berishlarini so\u2018radik. Lekin buni isbotlab berisholmadi. Yaqinda Samarqand davlat universitetida faollar zalida tom qulab, ikki talaba hayotiga zarar yetgandi. Uning natijasi nima bo\u2018ldi bilmaymiz, lekin bizda shunga yaqin birovning hayotiga xavf soladigan voqea bo\u2018lmadi-ku. Aslida qonunda shunaqa holatni litsenziya qoidalarini qo\u2018pol buzish desa bo\u2018ladi\u201d, \u2013 dedi universitet advokatlaridan biri Xayrulla Qosimov.\n\n\nXayrulla Qosimov, NamXU advokati\n\nBundan tashqari, masalaning ikkinchi tomoni ham bor. NamDU 2023 yil maydagi tekshiruv noqonuniy o\u2018tgani bo\u2018yicha ham sudga ariza bergan. Arizani dastlab Toshkent tumanlararo ma\u2019muriy sudi, keyin Toshkent shahar ma\u2019muriy sudi appelyatsiya instansiyasi va Toshkent shahar ma\u2019muriy sudi taftish instansiyasi ham ko\u2018rib chiqib, arizani qanoatlantirishni rad etgan. Advokatlarning aytishicha, sudlar vazirlikning tekshiruv olib borish bo\u2018yicha buyrug\u2018iga yuqori turuvchi tashkilot hujjati asos bo\u2018lganini aytishgan.\n\u201cSudlarda XDFU hujjat borligi va uni bizga ko\u2018rsata olmasliklarini aytishdi. Lekin prokurorga ko\u2018rsatishdi. Keyin biz talab qilavergach, bizga ham ko\u2018rsatishdi. Lekin, bilasizmi, u hujjatda universitetlar ustidan tekshiruv o\u2018tkazilsin deyilmagan, o\u2018rganish o\u2018tkazilsin deyilgan. Bu ikkalasi ikki xil tushuncha\u201d, \u2013 deydi advokat Qosimov.\n\u201cNodavlat OTMning himoyachisi yo\u2018q\u201d\nYuqoridagi voqealarni kuzatarkan, \u201cYosh ziyokor\u201d nodavlat ta\u2019lim tashkilotlari uyushmasi raisi, sobiq deputat Rasul Kusherbayev nodavlat OTMlar ishlashiga sun\u2019iy to\u2018siq qo\u2018yilayotgani, agar shunday davom etaversa, o\u2018zbek talabalari va investorlarining xorijga \u201coqib ketishi\u201d keskin ko\u2018payishidan xavotirda ekanini bildirdi.\n\nRasul Kusherbayev, \u201cYosh ziyokor\u201d nodavlat ta\u2019lim tashkilotlari uyushmasi raisi\n\nShuningdek, u OTFIV davlat OTMlari haq-huquqini himoya qilib, xususiylarga nazorat ko\u2018zi bilan qarayotgani, xususiylarni himoya qiladigan tashkilot yo\u2018qligi haqida gapirdi.\n\u201cVakolatli organ nodavlat OTMga litsenziya beryapti. Va davlat oliy ta\u2019lim tashkilotlari haq-huquqini himoya qilish bilan ham shug\u2018ullanyapti. Mana shu jarayonlarda vazirlik xususiy ta\u2019lim tashkilotlariga begona ko\u2018z bilan qarash tendensiyasi kuzatilyapti. Ya\u2019ni xususiy ta\u2019lim tashkilotlari davlat OTM bilan raqobat qila olib, kerak bo\u2018lsa, yaxshi narx taklif qilib, u yerdagi eng yaxshi kadrlarni o\u2018ziga chaqirib olyapti. Nodavlat OTMdagi sharoit, dars sifatidan ko\u2018plab odamlar rozi ham bo\u2018lyapti\", \u2013 deydi Kusherbayev.\nU nodavlat OTMlarda kamchiliklar aniqlangan tekshiruvlarni \u201ctirnoq ostidan kir qidirish\u201d deya ta\u2019rifladi.\nUyushma raisi, shu o\u2018rinda nega aniqlangan kamchiliklarni bartaraf etish uchun nodavlat OTMlarga vaqt va imkoniyat berilmagan, nega litsenziyasini darrov olib qo\u2018yish kerak bo\u2018lyapti, u yerdagi tadbirkor, talaba, xodim oilasini kim o\u2018ylaydi, degan savollarini ham o\u2018rtaga tashladi.\n\u201cBu holat xuddi, kimdir tepadan turib, xususiy oliygohlar sonini kamaytirishga buyruq bergan-u, vazirlik shuni bajarishga kirishgandek taassurot uyg\u2018otadi. Chunki eshityapmiz, hali NamXU ishi Oliy sudda ko\u2018rib chiqilmagan bo\u2018lsa ham, vazirlik u yerda o\u2018qiydigan talabalarni qayerga ko\u2018chirish, ularning taqsimoti bilan shug\u2018ullanishni boshlab yuborgan. Vazirlik qayerdan biladi, balki u universitetlar Oliy sudda yutib chiqar. Axir hali kurash tugagani yo\u2018q-ku\u201d, \u2013 dedi \u201cYosh ziyokor\u201d nodavlat ta\u2019lim tashkilotlari uyushmasi raisi.\nBu o\u2018rinda qator savollar ochiq qolmoqda. Xususan, tekshiruvlarga asos bo\u2018lgan hujjat nega yashirilyapti? Davlat o\u2018zi bergan litsenziyani nega bunchalik tez qaytarib olyapti, kamchiliklar nega litsenziyani berish paytida aniqlanmagan?\nKun.uz bu kabi savollarga javob olish uchun Oliy ta\u2019lim, fan va innovatsiyalar vazirligi bilan bog\u2018landi. Lekin vazirlik rasmiylari intervyu berolmasligini, agar intevyu berishsa, bu oliygohlarni obro\u2018sizlantirishga xizmat qilishini ma\u2019lum qildi.\nZuhra Abduhalimova,\r\nKun.uz\n\n\n\n\n"}]